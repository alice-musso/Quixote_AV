De praedicamento relationis quaerunt aliqui, quae sint res huius generis per se. Patet autem ex nuncupatione huius generis, quoniam eius essentia in respectu consistit. Et quia respectus et absolutio opponuntur et respectiuum et absolutum ipsi tamen respectus super res in se absolutas radicanturconstat res huius generis per se non esse nisi ipsos respectus in rebus aliorum generum absolutis radicatos uel ipsas res aliorum generum secundum quod formam respectus induunt. Ex hoc sequitur, quod res huius generis per se sunt ipsae relationes uel relatiua, et dico relatiua, quorum nomina imponuntur rebus aliorum generum sed a respectibus quos habent, ut sit res alterius generis illud cui nomen imponitur, respectus uero a quo. Differunt autem relationes et relatiua per abstractionem et concretionem, ut similitudo et simile. Sed cum tam relationes quam relatiua in hoc genere sint per se, tamen relatiua per relationes, et ideo relationes sunt primo et per se res huius generis, relatiua autem per se, sed non primo. Huic tamen opponi uidetur dictum Aristotelis in V Metaphysicae dicentis quod ea quae sunt in relatiuis, sunt relatiua per accidens, ut similitudo est relatiuum, quia simile. Sed non opponitur. Nota enim, quod omnes communiter loquentes de hoc genere considerationem faciunt ad naturam correlationis, qua semper coniuga sunt ad inuicem relatiua bina et bina mutuo sese respicientia. Talia autem non sunt ipsae relationes, sed relatiua; non enim paternitas est filiationis, uel filii paternitas, sed patris paternitas, Similiter et filiatio est filii et non patris nec paternitatis, sed pater ad filium dicitur, et filius ad patrem. Ipsa igitur relatio, quamuis relatio sit, relatiua tamen non est nisi per concretum cui inest; ita dico relatiua, ut respiciat correlatiuam relationem tamquam cuius sit. Et ita relatio est relatiua per accidens. Et hoc sonat dictum uerbum Aristotelis, scl. quod relatio ideo sit ad aliquid uel relatiua, quia est in relatiuo. Uerius tamen et magis per se in genere relationis est ipsa relatio quam ipsum relatiuum, ut diximus. Unde non repugnant hi duo sermones. Relatio uerius est in hoc gener quam relatiuum, et relatio non est relatiua nisi per relatiuum. Ex his soliuitur alia quaestio, quae solet quaeri, scl. qualiter nominandae sint res huius generis, scl. utrum per concretionem uel per abstractionem. Res enim quae sunt primo et per se huius generis, per abstractionem ut relatio, quae uero per se et non primo, per concretionem nominandae sunt ut relatiuum uel per circumlocutionem ut ad aliquid. Communis tamen usus loquendi de his rebus ab initio et modo obtinet magis nominationem concretam, quia facit semper considerationem ad correlationem ut dixi, quae non est inter ipsas relationes, sed inter relatiua. Deinde quaeritur de generalissimo huius generis; oportet enim, quod sit unum ex natura generis unius, alioquin enim essent duo genera et plura X generalissima. Difficile tamen uidetur reperire unum omnibus commune in hoc genere propter naturam correlationis, quae inest rebus huius generis. Si enim ponatur, quod relatio sit generalissimum, et relatio semper facit respectum inter duo, erunt igitur, ut uidetur, duo correlatiua, et tunc per consequens duae relationes aequae primo. Si ponatur, quod relatiuum, uidetur quod omne relatiuum alicuius sibi correlatiui sit relatiuum, et sic idem quod prius. Si ad aliquid, idem adhuc, quia omne ad aliquid est relatiuum. Sed dicendum ad hoc, quod generalissimum est omnium diminutissimum, quae sunt in suo genere, maxime ens in potentia et minime in actu. Et ideo illud unum quod est in omnibus huius generis speciebus et indiuiduis existens in potentia ad illa omnia, secundum quod tale est, generalissimum est. Illud enim per differentiarum assumptionem facit species; huiusmodi autem est hoc ipsum uno modo relatio, alio modo relatiuum uel ad aliquid, secundum quod diuersimode sumuntur res per se entes in hoc genere, ut dictum est. Quando opponitur, quod omnis relatio facit respectum unius ad alterum, uerum est de relatione quae actualis relatio est, sed non de potentiali relatione. Eodem modo dicendum, quod omne relatiuum uel ad aliquid habet correlatiuum, si sit actualiter tale, sed de potentialiter relatiuo quod importatur per nomen relatiui uel ad aliquid, secundum quod est nomen generalissimi, non est hoc uerum. Actualis enim relatio uel correlatio non est plene, antequam ad species et indiuidua ueniatur. Unde sicut in praedicamento substantiae bene dicitur de generalissimo, quod substantia est substantia, nec tamen praedicatur actualis substantia, sed potentialis, alioquid falsa est locutio. Sic in hoc praedicamento dicitur ad aliquid est ad aliquid, uel relatiuum est relatiuum. Sequitur de diuisione huius generis, ut uideamus, quomodo faciamus hic species et definitiones sicut in aliis generibus. Et nota, quod quia res huius generis non sunt nisi respectus aliarum rerum, oportet per considerationem aliarum rerum et earum diuersas ad inuicem habitudines hoc genus diuidere hoc modo. Omne relatiuum aut habet essentiale correlatiuum sibi respondens, aut non habet nisi accidentale. Si habet talia correlatiua, aut determinant sibi aliquod genus rerum, aut non determinant. Si determinant, aut substantiam aut quantitatem aut qualitatem aut potentias actiuas et passiuas quae in motu perpenduntur. Si substantiam, aut respiciunt sese substantiae per conuenientiam, et sunt cadem, et relatio corum est identitas, aut per di sconuenientiam, et sunt diuersa, et relatio eorum est diuersitas; et in talibus conueniunt correlatiua nomine et definitione. Si quantitatem, aut respiciunt sese quanta per conuenientiam, et sunt acqualia et relatio est aequalitas; aut per disconuenientiam et sunt inaequalia, et relatio est inaequalitas. Inaequale autem, aut est maius siue excedens, aut minus siue excessum, et hic continentur totum et pars. Si sit excedens, aut indeterminate aut determinate. Si indeterminate, dicitur in numeris multum et in continuis magnum. Si determinate siue in continuis siue in discretis, nomina eadem sunt, quae in usu mathematicorum multum cadunt, et ideo nominata sunt exquisitissime. Excedens enim quantitate determinata, aut excedit toto, et dicitur multiplex, aut parte, et dicitur superparticularis; aut partibus, et dicitur superpartiens aut toto et parte et dicitur multiplex superparticularis, aut toto et partibus, et dicitur multiplex superpartiens, et horum unumquodque species habet infinitas. Excedens enim toto, aut continet aliud tantum bis, et duplex dicitur siue duplum, aut tantum ter, et dicitur triplex uel triplum, et sie in infinitum. Item excedens parte, et dico de parte aliquota, aut excedit medietate, et dicitur sesquialterum, aut tertia parte, et dicitur sesquitertium, aut quarta, et dicitur sesquiquartum, et sic in infinitum. Item excedens partibus, aut excedit duabus partibus, et dicitur superbipartiens, aut tribus, et dicitur supertripartiens, et sic in infinitum. Et item superbipartiens potest esse superbipartiens tertias uel quartas uel quintas uel sextas, et sic in infinitum. Et supertripartiens potest esse supertripartiens quartas uel quintas uel sextas, et sic in infinitum; et sic de aliis speciebus superpartientis infinitis. Potest enim partiri omnes par tes, quae a maiori numero denominantur quam ipsum partiens et solas ut est, quod in partibus, quando idem est numerus denominans et denominatus, semper totum constituunt, ut duae medietates, tres tertiae, quatuor quartae. Quando autem maior numerus denominat minorem, continent plus integro, ut tres medietates, quatuor tertiae etc. Quando autem minor maiorem, continent minus integro, ut duae tertiac, tres quartae etc. Item cum superpartiens in omnibus suis speciebus excedat minori quam toto, oportet, quod ipsum partiens denominat partes quas partitur in maiori numero quam ipsum partiens sit, ut bipartiens sit partiens tertias uel quartas, et sie de aliis, non autem partiens medietates. Deinde excedens toto et parte uel toto et partibus recipit diuisionem in infinitum per compositionem nominum specierum multiplicem superparticularis et superpartientis, et ideo non oportet amplius hoc prosequi. Si autem sit inaequale excessum, aut indeterminate aut determinate. Si indeterminate aut in discretis, et dicitur paucum, aut in continuis, et dicitur paruum. Si determinate siue sit in discretis siue in continuis, eadem sunt nomina, et sunt ibi totidem species quot sunt et species determinatae excedentis, et nomina earum sumuntur per praepositionem sub praepositam nominibus specierum excedentium sic: submultiplex, subduplum etc. Similiter subsuperparticularis uel subsesqualter etc.; similiter subsuperpartiens, subsuperbipartiens et similiter in omnibus. Si correlatiua detenrminant sibi qualitatem, aut per conuenientiam se respiciunt, et sunt similia; aut per disconuenientiam, et sunt dissimilia. Si determinant sibi potentias actiuas et passiuas, aut in uoluntariis aut in naturalibus. Si in uoluntariis, aut sese respiciunt per conuenientiam, et in hoc genere inueniuntut socii et amici, coniuges et huiusmodi; aut per disconuenientiam, et in hoc genere sunt huiusmodi: artifex, artificiatum, dominus, seruus, socer, gener, socrus, nurus. Si in naturalibus, tot modis fiunt correlatiua, quot modis est actio et passio naturalis communiter, scl. in loco penes motiuum in loco et mobile, quando hoc mouet et illud mouetur. In quantitate penes augmentatum et augmentabile, quando hoc auget et illud augetur. In qualitate, penes alteratum et alterabile, quando hoc alterat et illud alteratur. In substantia penes generatum et generabile, quando hoc generat et illud generatur. In quibus cadunt ista communia relatiua: causa, causatum, principium, principiatum, efficiens, effectus et huismodi. Specialia autem relatiua in his ut multum sunt innominata exceptis quibusdam radicatis super potentias actiuas et passiuas in substantia, ubi talis potest sumi diuisio: Cotrelatio in actiuis et passiuis in substantia, aut sunt in inanimatis, et ibi sunt nomina relatiuorum nisi forte eadem quae et potentiarum, ut generans et generatum, aut in animatis, et hoc in irrationalibus uel rationalibus; si in irrationalibus, aut respiciunt sese per conuenientiam, et non habemus ibi nomina propria; aut per differentiam, et habent nomina communia in illis et in rationalibus, ut parens, proles. Si in rationalibus, aut per conuenientiam se respiciunt, cuiusmodi sunt: frater, soror, aut per disconuenientiam, cuiusmodi sunt pater, filius, mater, filia. Sic igitur, ut puto, congrue accipitur diuisio relatiuorum determinantium sibi genus certum, cum utrumque correlatiuorum essentialiter dicatur ad aliquid. Quae autem non determinant sibi genus certum, aut respiciunt semper res eiusdem generis, aut indifferenter res eiusdem generis uel diuersi generis. Si eiusdem semper aut respiciunt sese per conuenientiam aut per differentiam; si per conuenientiam aut rerum ipsarum et huiusmodi sunt genus, species, uniuersale, particulare, aut ordinis et huismodi est acquiparentia. Si per differentiam aut rerum ipsarum et huiusmodi differens, aut ordinis et huismodi sunt superius et infetius; et ista sunt in omni genere. Correlatiua tamen sic se habent, quod in quo genere est unum et reliquum. Correlatiua autem huiusmodi utrimque essentialia indifferenter cadentia in uno genere uel in diuersis non possunt esse nisi secundum ordinem, et hoc per conuenientiam et est simili, aut per disconuenientiam, et sic prius et posterius. Correlatio enim maxime, quae utrimque essentialis est, semper requirit quasi unam aliquam rem extendi tamquam a termino ad terminum diuersorum generum, ut substantia et accidens, non possunt mutuo sese respicere utrimque essentialiter, nisi forte ratione ordinis, qui est unus in illis. Correlatiua autem quorum unum essentialiter et reliquum accidentaliter refertur, aut cadunt in rebus rationis, et huiusmodi forte est negatio ad negabile et affirmatio ad affirmabile, aut in rebus extra animam, et talia aut determinant sibi genus aut non determinant. Si determinant, aut substantiam, et sic materia ad formam dicitur, aut quantitatem, et sic mensuta ad mensurabile, aut qualitatem, et sic scientia ad scibile, aut potentiam actiuam et passiuam, et sic potentia ad actum; et sub hoc continentur forte sensus et sensibile, intellectus et intelligibile. Si non determinant sibi genus unum, aut respiciunt sibi genus unum, aut respiciunt quodeumque genus sempre tamen idem, et sic priuatio ad priuabile, aut diuersum genus semper, et sic dicitur accidens ad subiectum; et in hoc genere sunt dispositio, habitus, positio et huiusmodi; aut respiciunt indifferenter idem genus uel diuersum, et sic secundum refertur ad primum. Sic, ut aestimo, probabiliter potest sumi diuisio huius generis. Ex hac diuisione soluitur, quod solet quaeri de superpositione, subpositione et aequiparentia, an sint species generis; sunt enim species ordinis inter res eiusdem generis ut patet ex praedictis, sed non sunt primae species huius generis, Patet etiam ex dictis, quod solet quaeri de definitione relatiuotum. Si quis enim uult definire relatiuum, sumat genus cum propriis differentiis et faciet ueram definitionem in hoc genere, sicut in aliis: Qui est identitas? Relatio fundata in substantia penes conuenientiam ad aliam substantiam. Quid diuersitas? Relatio fundata super substantiam penes disconuenientim ad aliam substantiam. Similiter de consimilibus aliis relationibus, quae nomine et definitione conueniunt. Similiter in concretis. Quid est idem? Quod respicit aliud per conuenientiam in substantia. Quid diuersum? Quod respicit aliud per disconuenientiam in substantia, et eodem modo in aliis. Item quid multiplex? Quantum inaequale aliud sui generis pluries continens. Quid submultiplex? Quantum inaequale ab alio sui generis pluries contentum. Similiter quid pater? Relatiuum super potentiam actiuam animalis rationalis fundatum, qua sibi similis in specie fit causa. Quid filius? Relatiuam super potentiam passiuam animalis rationalis fundatum, per quam a sibi simili secundum speciem causatur. Sufficiant haec exempla, quia per haec patet, quomodo et alia definienda sunt. Ex his patet, quod non definitur unum correlatiuorum pet aliud, si recte definitur, sed solum additur nunm alii ad terminandum eius respectum, ut cum dicitur, quod duplum est dimidii duplum. Et nota, quod cum in relatiuo, quia concretum est, sint duo, scl. relatio ipsa et subiectum, quod per ipsam relatum est, ipsum ratione telationis exigit respectum suum terminati per correlatiuum, et ratione rei relatae terminat respectum sui correlatiui, et sic correlatiua suos respectus mutuo inuicem terminant ratione diuersorum in se. Et non opottet hoc inconueniens concedere, quod idem sit proprii respectus terminatiuum, quamuis enim dimidium sit terminus respectu dupli et duplum terminus respectu dimidii, non tamen dimidium terminus respectu dimidii, quia ratione diuersorum sese inuicem respiciunt, et ratione diuersorum respectus suos sistunt. His habitis oportet quaedam alia huius generis difficilia uidere. Et primo de his, quae absque dubio sunt in hoc genere, scl. an differentiae et species huius generis sint contraria sicut in aliis. Quod uidetur per definitionem contrariorum in X Metaphysicae scl. quod contraria sunt, quae posita sub eodem genere maxime distant. In hoc enim genere iam dudum inuenimus huiusmodi distantiam. Sed contra: tunc relatiua erunt contraria. Et dicendum, quod hoc genus diuiditur per differentias et species contrarias ad modum suum sicut alia genera et, quod omnes differentiae e diuerso diuidentes hoc genus a summo usque ad deorsum sunt contrariae et omnes species e diuerso constitutae per huiusmodi differentias similiter. Ex quo sequitur, quia aliquae tales differentiae et species sunt correlatiuae, quod correlatiua sunt contraria, quia diuidunt genus suum distantia maxima, sicut contrariis competit. Omnia enim correlatiua sunt differentiae uel species huius generis, sed non omnes species uel differen tiae huius generis sunt correlatiua, sicut patet ex supra posita diuisione; conuenientia enim uel disconuenientia non sunt correlatiuae, sed contrariae. Similiter aequalitas et inaequalitas, sed aequalia sese mutuo respiciunt correlatiue, similiter et inaequalia inuicem, et maius et minus, excedens et excessum et huiusmodi. Sciendum igitur, quod haec est natura correlatiuorum secundum quod huiusmodi, quod subicitur eis quasi aliqua res una in terminis duobus sese mutuo respicientibus, et ideo semper simul sunt natura, sed non subiecto. Contrariorum autem natura est secundum quod huiusmodi non simul inesse eidem numero secundum idem et eandem rationem. In hoc ergo conueniunt contraria et correlatiua, quod utrumque contrariorum et utrumque correlatiuorum aliqua res est et natura. In hoc uero differunt, quod contraria non simul sunt in uno subiecto, correlatiua ueto simul sunt non in eodem subiecto. Et quia istae duae rationes, quibus differunt correlatiua et contraria possunt simul esse, ideo correlatiua possunt esse contraria et econuerso. Sicut igitur contraria nequeunt simul eidem inesse nisi secundum diuersa sui, aut secundum diuersas rationes eiusdem, ut idem potest esse simile et dissimile et calidum et frigidum, ut aqua calefacta et frigida, et humidum et siccum, ut uinum secundum diuersa sui uel diuersas rationes, sic omnia correlatiua nequeunt eidem inesse secundum idem et candem rationem. Impossibile enim est idem esse simul duplum et dimidium secundum idem et eandem rationem. Et ideo, quae considerata in diuersis subiectis sunt correlatiua comparata ad idem subiectum, contraria sunt. Et si inueniantur in uno subiecto, non sunt cortelatiua secundum hoc, ut si a est duplum et dimidium, hoc duplum et hoc dimidium non sint sibi correlatiue, sed duplum eius uel alicuius alterius dimidii est duplum, et dimidium alicuius alterius dupli dimidium. Non est inconueniens correlatiua esse contraria, quia secundum diuersas rationes hoc habent, prout enim diuidunt suum genus distantia maxima naturarum non potentium simul eidem inesse, contraria sunt; prout simul natura sunt in diuersis subiectis sese respicientibus, correlatiua sunt. Ex quo patet, quod contraria inueniuntur subiecta correlatiuorum et correlatiua in contrariis radicari. Item quod omnia relatiua sunt sub aliqua ratione contraria, sed non econuerso, et tamen neque correlatiua, secundum quod talia, sunt contraria nec econuerso. Nota tamen, quod dissimilis est contrarietas in parte in formis absolutis et in relatiuis, quod in absolutis non oportet considerare nisi ad idem subiectum, cui non insint. In relatiuis oportet considerare ad idem subiectum, cui non insint et ad idem extra respectu cuius non insint. In hoc tamen est utrimque conuenientia, quod contraria non eidem insunt secundum idem et eandem rationem. Si uis autem scire, unde hoc est, quod contraria siue sint relatiua siue alia possunt eidem simul inesse, hoc est propter compositionem subiecti; tunc enim ratione unius sui potest inesse unum et ratione alterius contrarium, aut propter rationes diuersas in eodem repertas; tunc enim una potest substare uni contrariorum, et alia reliquo. Si enim uinum est humidum et siccum, hoc est secundum diuersas naturas in se aut secundum eandem alteram factam. Similiter bipedale est subduplum ad duo pedalia secundum quantitatem discretam, sed est eis aequale secundum continuam. Item idem est duplum ad unum pedale secundum continuam quantitatem et subduplum ad quadrupedale secundum eandem. Ut autem plus innotescant, quae dicta sunt, et quae circa hoc dici possunt, nota, quod contraria possunt considerari dupliciter scl. secundum essentiam uel secundum inhaerentiam. Si secundum essentiam, sic sunt duae speciales naturae maxime extendentes unam generalem, et sic possunt simul tempore esse in diuersis et esse subiecta correlationum, et haec est consideratio metaphysica, et sic datur haec definitio in X Metaphysicae: contrarietas est maxima distantia eorum, quae sunt sub eodem genere. Ex hac autem naturarum distantia in contrariis sequitur supra dicta proprietas eorum non simul tempore eidem inesse secundum idem et eodem modo. Si secundum inhaerentiam, tunc sunt formae non compatientes se simul circa idem numero; formae enim alicui subportanti inhaerent. Aut igitur nata sunt inesse materiae, et huiusmodi sunt formae substantiales contrariae, aut subiecto completo, et huiusmodi sunt formae accidentales contrariae, et siue tales fuerint siue tales mutuo sese expellunt circa idem numero, nisi alterum determinate insit. In accidentalibus, ut igni, calidum inest inseperabiliter. In substantialibus, ut corpori incorruptibili caelesti, inest sua forma inseparabiliter, et sicut in corporibus compositis diuersis contingit, quod materia propinqua unius non est possibilis ad formam alterius, ut patet de corpore humano et equino. Eadem tamen materia numero modo recipit formam terrae, modo formam ignis uel alterius elementi, et idem subiectum numero modo sanum est et modo aegrum. Siue autem possint reciproce fieri circa idem siue non, semper unum subiectum respiciunt generale uel speciale, circa quod fiant formae contrariae accidentales, et unam materiam propinquam uel remotam, circa quam fiant formae substantiales. Nota igitur, quod haec consideratio contrariorum secundum inhaerenciam, naturalis est, qui habet considerare materiam et formas materiales. Et licet illa consideratio prior secundum essentiam facta sit secundum tem et naturam prior quam haec secunda facta per inhaerentiam, tamen haec secunda est prius hominibus manifestata per sensum, et inde ascenderunt ad aliam. Per hoc enim, quod uiderunt duas formas reciproce cedere circa idem, uiderunt, quod non potuerunt eidem simul inesse. Et causam huius inquirentes inuenerunt eam esse naturarum distantiam, et secundum illam primariam notitiam contrariorum posuerunt talem eorum definitionem, quod nata sunt inesse eidem subiecto generali uel speciali numquam autem simul eidem numero secundum idem et eandem rationem, reciproce tamen eidem numero nisi alterum determinate insit, et haec ratio extrahitur ex diuersis dictis Aristotelis in Praedicamentis et Naturalibus. Tamen haec est formarum accidentalium. Substantialium autem potest proportionaliter describi contrarietas ad formam praedictam hoc modo, quod natae sunt esse circa eandem materiam propinquam uel remotam numquam autem simul eidem numero secundum idem et candem rationem reciproce tamen eidem numero nisi altera determinate insit. Ex iam dictis liquet, unde oritur consueta illa contrariorum distinctio, quod quaedam sunt contraria respectu eiusdem generis, quaedam respectu eiusdem materiae. quaedam respectu eiusdem subiecti. Primum enim membrorum spectat ad ipsas naturas, alia duo ad inhaerentiam, secundum tamen ad inhaerentiam formarum substantialium contrariarum et tertium ad inhaerentiam accidentalium. Haec tamen nota, quod aliqui consentientes commentatori super finem X Metaphysicae sic incipiunt distinguere contraria, quod quaedam sunt contraria secundum formam et subiectum, quaedam secundum tantum. Et quae secundum formam tantum, per tria dicta membra distinguunt. Contrarietatem uero secundum formam et subiectum ponunt esse inter corpus corruptibile et incorruptibile, scl. elementare et caeleste, quia dicit ibi commentator, quod corpus omnino aequiuoce de his praedicatur, et dicunt, quod haec est maxima contrarietas et prima, quae est causa aliarum, et ad hanc reducunt contrarietatem loci, scl. sursum et deorsum, sed de hoc non est modo intentio. Consequenter uideamus aliam quandam difficultatem in rebus huius generis, scl. an illa correlatiua, quae conueniunt nomine et definitione unica relatione numero sese mutuo respiciant uel non. Dicitur enim communiter, quod eadem est similitudo duorum similium et eadem aequalitas duorum aequalium. Item una qualitas est duorum similium, ergo eadem ratione una similitudo. Item non uidetur hoc inconueniens, quod unum accidens numero sit in multis tamquam in uno subiecto, quia sic est numerus accidens unum et in uno subiecto. Similiter et habitus, ut dicit auctor Sex Principiorum. Sed contra: similitudo est relatio fundata super qualitatem, ergo sequitur unitatem et pluralitatem qualitatis illius. Ergo si qualitas est una specie tantum et plures secundum numerum, similiter et relatio. Sed duo similia non aliter conueniunt in qualitate quam in una secundum speciem. Quare nec similitudo in illis est una nisi secundum speciem? Item accidentis unius numero est subiectum unum numero. Ergo si similitudo duorum inuicem est una numero, habet subiectum unum numero. Sed hoc non potest esse, ut uidetur, nisi duo similia aggregate. Sed contra: omne accidens unum numero de suo proprio subiecto, quod est unum numero, potest singulariter praedicari, ut Socrates est currens et non currens, et a et b sunt unus binarius uel una dualitas. Ergo si duo similia, ut a et b, essent unum proprium subiectum similitudinis unius numero, esset uere dicere, quod a et b sunt unum simile; nunc autem non est ita. Relinquitur igitur, quod in duobus similibus duae sunt similitudines numero differentes. Eodem modo dico de identitate et aequalitate et de ceteris relationibus, ubi correlatiua conueniunt nomine et definitione. Et istud puto uerum esse. Et quod communiter dicitur, quod una est similitudo duorum similium, uerum est de unitate secundum speciem, sed non secundum numerum. Similiter quod dictum est opponendo, quod una qualitas est duorum similium, uerum est de unitate secundum speciem tantum et non secundum numertum. Ad illud, quod opponitur de numero, dicendum, quod accidens assimilatur subiecto, unde oritur in unitate et pluralitate. Unde quod oritur ex subiecto simpliciter uno, simpliciter uerum est; quod ex subiecto aggregatione uno, aggregatione unum est.; numerus autem ex subiecto oritut, quod est unum solum aggregatione, et ideo est sic unum, quod discretum, et tale accidens est in multis simul aggregatis tamquam in subiecto uno; aggregatum enim ex multis est eius subiectum, sed relatio est accidens uere et simpliciter unum non requirens multitudinem, in qua sit, sed unum tantum solummodo respectu alterius. Et ideo non est simile de relatione et numero, uerumtamen de correlatione est sicut de numero; correlatio enim est binarius relationum mutuo sese respicientium, et ideo duo correlatiua unum subiectum sunt correlationis. sed non simplicis relationis. Quod autem obiectum est de habitu, uidetur difficile, quia auctor Sex Principiorum dicit manifeste, quod proprium est habitus esse in pluribus, scl. in corpore et in his quae circa corpus sunt, et ad uerisimilitudinem huius adducit ibi similitudinem in numeris et relatiuis talibus, de quibus hic est quaestio, quod ipsa sunt in pluribus. Sed puto salua pace eius, quod non sunt omnino similia, quae pro similibus adducit. Puto enim, quod numerus in pluribus est proprie, quae plura ei sunt unum subiectum. Habitus autem et relatio uniuersaliter in uno est tamquam in subiecto, sed aliud respicit extra suum subiectum. Unde quod dicit, quod habitus et similitudo et dissimilitudo sunt in pluribus, puto, quod aut falsum dicit, si de indiuidualibus loquitur, aut sermo eius non aliam habet ueritatem, nisi quod habitus et huiusmodi relationes, ut dixi, plura requirunt esse ut ipsa esse possint. Unumquodque enim unum requirit ut subiectum in quo sit, et aliud quod extra respicit, et sic potest dici, quod unumquodque illerum in multis est, sed aequiuoce in uno, scl. sicut in subiecto, in alio sicut in occasione uel quodammodo causa. Causa autem, quare sic locutus est ille auctor Sex Principiorum, haec est, ut mihi uidetur, quod ipse dicit, quod res praedicamenti habitus sunt armatio uel armatus, calceatio uel calceatus et huiusmodi, et contingit uere dicere, quod pes est calceatus et, quod calceus est calceatus, et ita calceatio est tam corporis habentis quam eius quod habetur circa corpus. Et similiter forte dici potest homo armatus et lorica armata, sicut homo indutus et tunica induta, et ita armatio et induitio est tam corporis quam eius, quod circa corpus est. Inde etiam puto fuisse quod sic definit habitum: { habitus est adiacentia corporum et eorum quae circa corpus sunt etc. }, tamquam aequaliter essent in habente et in habitu. Puto autem salua pace meliorum et sine praciudicio, quod in his errauerit; puto enim, quod sicut statio et sessio sunt positiones, stare autem et sedere non sunt positiones, sed denominationes factae a positionibus, ut dicit Aristoteles in Praedicamentis in capitulo de ad aliquid sic indumentum, tunica, lorica et huiusmodi sunt habitus et uerae res huius generis, indutum autem esse, loricatum esse, tunicatum et huiusmodi non sunt res propriae huius generis, sed sunt quaedam passiuae denominationes factae ab habitibus. Conueniunt autem aut semper aut frequenter istae denominationes tam habenti quam habitui, quia passiuae sunt et tam habens quam habitus aliquo modo patitur ab alio applicante haec ad inuicem. Calceus enim habitus est et res uerae huius generis, quamuis non actualiter applicetur pedi, et imponatur habitui tali ab aptitudine qua per formam sui est applicabilis pedi ad protegendum ipsum. Quando autem calceus calceatur, non tune primo recipit rtaionem habitus, sed aptitudo, a qua dicitur habitus, deducitur in actum. Et quando sic calccatur, nec pes per se calceat, nec habitus iste, scl. calceus, sed est aliquid tertium calceans, applicans haec an inuicem. Unde tam pes quam calceus patitur calceationem, et ideo uterque passiue dicitur calceatus, sed diuersa ratione: pes, quia actualiter protegitur iam a suo habitu, calceus, quia per applicationem iam actu protegit, et praedicta ratione dicitur calceatio esse utriusque, scl. pedis et calcei. Puto autem ipsum deceptum esse praedicto modo et inde errasse tam in definitione habitus quam in nominatione rerum huius generis, quam etiam in assignatione propriae proprietatis rerum huius generis, quando dixit, quod {proprium est habitus in pluribus esse}, scl. in corpore et quae circa corpus sunt. Unde autem iste eius error euenerit, nescio nisi forte ex uerbo Aristotelis uersus principium Praedicamentorum exemplificantis et dicentis: {situm esse ut sedet, iacet, habere, ut calceatus, armatus}. Item in eodem proximo ante capitulum de oppositione: habere significat quidem armatum esse et calceatum esse. Sed si quis respiciat, quod dicit Aristoteles in eodem capitulo de ad aliquid, quod {sedere et iacere non sunt positiones, sed denominationes a positionibus dictae, } attendere debet similiter habere non esse habitum, sed denominationem ab habitu dictam et per consequens armatum et calceatum esse. Ex his igitur, si quis bene intendit, patet, quod correlatiua, quae conueniunt nomine et definitione, mutuo sese respiciunt una relatione secundum speciem, sed duabus secundum numerum. Et iuxta hoc etiam de praedicamento habitus aliqua dicta sunt forte ueriora quam ea, quae tradit auctor Sex Principiorum. Consequenter quaeritur, quomodo unum correlatiuorum potest esse in hoc genere essentialiter, et reliquum accidentaliter tantum, quia si utrumque correlatiuorum et in hoc genere, uidetur, quod aut utrumque essentialiter aut utrumque accidentaliter. Et dicendum, quod non sequitur eo quod illud dicitur esentialiter relatiuum, cuius esse dependet ab existentia alterius, illud autem per accidens, cuius esse non dependet a correlatiuo, u.g.: sensus non est nisi per sensibile, et hoc neque in actu primo neque in actu secundo. Organum enim sensus ex sensibilibus est et ipsum completum est per actionem sensibilium. Ipsum etiam sentire est quoddam pati a sensibili factum in sensu, sed sensibile perfecte existit et completur tam in actu primu quam in actu secundo sine actione sensus, et ideo sensibile est per accidens relatiuum et sensus essentialiter. Et sicut dixi de sensu et sensibili, ita est de intellectu et intelligibili et de scientia et scibili et omnibus huiusmodi, in quibus, si subtiliter inspexeris, unum illorum habere rationem primi, quod non iuuatur a reliquo, ut sit, et alterum rationem secundi, quod iuuatur a reliquo, ut sit, et illud secundum propterea essentialiter refertur ad primum, sed primum non ad secun isi qui secundum ad ipsum; unde et a secunddo sequitur consequentia ad primum et non conuertitur ut, si sensus est, sensibile est et non econuerso, et si scientia est, scibile est et non econuerso, ut ostendit Aristoteles in Praedicamentis. Nota tamen, quod pluraque huiusmodi relatiuorum non incongrue possunt reduci ad relationem essentialem per commutationem nominum designantium potentias in nomina significantia actiones et passiones, et forte nisi esset penuria nominum, omnia possent u.g.: sensus et sensibile ex parte sensus referuntur essentialiter, et ex parte sensibilis accidentaliter, et ideo, si sensus est, sensibile est et non conuertitur, similiter scientia et scibile et huiusmodi. Sed sentiens et sensatum, sciens et scitum utrobique referuntur essentialiter, et ideo sequitur, si sentiens est, sensatum est et econuerso, et si sciens est, scitum est et econuerso. Sed hoc est, quia actio essentialiter refertur ad passionem, et passio essentialiter ad actionem, et neutra potest esse sine altera sed simul sunt tempore et origine et duratione. Quod autem dixi de correlatione scientiae et scibilis, intelligendum est de nostra scientia, quae causatur a scibilibus, et non est eorum causa. Consequenter quaeritur, quomodo genus potest esse ad aliquid, cum non sit species ad aliquid, sicut docet Aristoteles in Praedicamentis in capitulo de qualitate, de scientia, dispositione et habitu. Sed oportet primo scire, quomodo idem accidens potest esse in diuersis generibus. Ex quo enim genus est ad aliquid et non species et oportet genus esse illius praedicamenti, cuius est sua species. Oportet illud genus uno modo esse ad aliquid, et alio modo in eodem praedicamento cum suius speciebus, et ita erit in diuersis generibus. Quomodo igitur erit hoc? Dicendum, quod sola substantia est proprie ens secundum Aristotelem in VII Metaphysicae, et accidens est esse substantiae, et ideo diuersitas secundum esse sufficit ad diuersitatem accidentium, et ideo idem accidens secundum diuersum esse pertinens ad diuersa genera potest esse in diuersis generibus uerbi gratia: scientia id, quod est qualitas est, quia denominat habentem secundum uero quod in alio est sicut in disposito per ipsam, dispositio est, secundum uero quod de aliquo scibili est, a quo causatur, relatiuum est. Unde quandocumque enim dicitur quod scientia est alicuius scientia, proprie intelligendum est de hoc scibibili, scl. quia est alicuius scibilis scientia, et ab hoc respectu imponitur nomen scientiae uel disciplinae, et ideo uere et essentialiter dicitur utrumque nomen ad aliquid; quando autem comparatur ad subiectum in quo est, non dicitur proprie eius scientia, sed eius dispositio uel qualitas. Unde scientia improprie dicitur scientis scientia, proprie uero scientis dispositio uel habitus uel qualitas, et sic non dicitur proprie ad aliquid per se, sed per accidens, scl. secundum genus. Sic igitur scientia secundum unum esse pure qualitas est, secundum aliud relatio, et hoc uno modo per se, alio modo per accidens. Similiter dispositio id, quod est, qualitas est, secundum uero quod alterum disponit, dispositio est. Similiter habitus id, quod est qualitas est secundum quod ab alio habetur tamquam firma dispositio, habitus est. Et non loquor modo de habitu, quod est decimum praedicamentum, sed secundum, quod est dispositio firmata, et ab his respectibus quibus illud disponit alterum et istud firmiter inest, sunt haec nomina dispositio et habitus imposita, et ideo sunt essentialiter ad aliquid. Ad cuius euidentiam nota, quod qualitas et omne accidens tripliciter significari potest uno modo ipsa res qualitatis uel accidentis, secundo idem cum inhaerentia sua non tamen concernendo subiectum, tertio idem cum inhaerentia et concernendo subiectum. Medio modo uidetur mihi imponi haec nomina: dispositio, habitus, positio et consimilia ita, quod illud, cui nomen imponitur, sit res accidentis, illud a quo ipse respectus inhaerentiae, licet non concernat subiectum. Unde dispositio est, quod alterum disponit, habitus, quod firma dispositione inest, positio, situs qui partes in toto ponit et in loco. Et ideo uidetur mihi, quod haec nomina et consimilia sunt essentialiter ad aliquid ratione illius a quo imposita sunt, et ideo dicit Aristoteles in Praedicamentis co. de qualitate, quod dispositiones et habitus et paene genera in omnibus talibus ad aliquid dicuntur. Item in capitulo de relatiuis dicit, quod positio ad aliquid est; positio enim secundum quod est situs partium inter se ordinatarum et in toto et respectu loci, praedicamentum est, secundum uero quod rei positae inest tamquam eius dispositio, ad aliquid est, quia ipsi situi est nomen positionis impositum, et ab eo, quod in alio est, quod per ipsam situatur. Situs uero uel positura nominat ipsum situm nude praeter inhaerentiam; situatum uel positum nominat ipsum cum inhaerentia concernendo subiectum. Similiter sese habent haec nomina dispositura, dispositio et dispositum, sed haec terna differentia nominum accidentium raro in usu sunt, quia forte deest impositio. Ex his liquet, quomodo idem accidens potest cadere in diuersis generibus, et quomodo scientia, dispositio, habitus et positio et huiusmodi sunt ad aliquid, et quomodo non. Sed nota, quod huiusmodi nomina in io desinentia, ut positio, dispositio et huiusmodi fere uel omnino omnia triplicem habent significationem; possunt enim significare actionem uel passionem uel habitum ex his derelictum; positio enim potest esse ponentis actio uel positae rei passio uel habitus siue dispositio ex huiusmodi actione et passione derelicta. Et licet actio et passio ad aliquid sint, tamen hoc, quod iam dixi de huiusmodi nominibus, quae sunt ex impositione relatiua, ad tertiam pertinet significationem. Et nota, quia ex his patet, quod relatio late per cuneta genera uagatur, et multa, quae uere sunt in aliis generibus secundum rationem unam, etiam uere sunt in praedicamento ad aliquid secundum rationem aliam, et hoc non est inconueniens. Sed nunc merito quaeret aliquis, si habitus et dispositio et positio et talia sunt uere essentialiter ad aliquid, quae sint illa, quae non sunt ad aliquid nisi secundum dictionem et secundum nomen; innuit enim Aristoteles in Praedicamentis, quod quaedem sunt ad aliquid secundum nomen et quaedam secundum essentiam. Ad quod dicendum, quod illa omnia secundum dictionem et secundum nomen tantum sunt ad aliquid, quorum impositio non est ab aliqua relatione, sed significant res, quae secundum ueritatem habent inhaerentiam uel dependentiam, sed non repraesentatam nominibus suis, uerbi gratia: uirtus, uitium, remus, caput et consimilia, de quibus in Praedicamentis dicit Aristoteles, quod non sunt ad aliquid nisi secundum dictionem; uirtus enim alicuius alterius est, sed ille respectus ad alterum non repraesentatur per hoc nomen. Et ideo potest dici uirtus alicuius uirtus esse ueraciter, sed hoc secundum nomen et secundum dictionem tantum. Eodem modo mihi uidetur dicendum esse de aliis huiusmodi. Consequenter oportet uidere, quomodo genus est ad aliquid, cum nulla specierum sit ad aliquid, ut hoc nomen scientia uel disciplina est ad aliquid secundum Aristotelem in Praedicamentis co. de qualitate, cum nulla specialis disciplina sit ad aliquid. Similiter dispositio et habitus ad aliquid dicuntur, cum tamen non omnes species dispositionum et habituum sint ad aliquid. Calor enim et frigus et huiusmodi non uidentur ad aliquid esse nisi secundum dictionem tantum. Istud pro parte ex praecedentibus innotescit. Quando enim nomen generis a relatione imponitur, ipsum est ad aliquid, et si species non aliunde habent relationem in se nisi a genere, quod totaliter capiunt in se, ipsae species non erunt ad aliquid per se, sed per accidens tantum, scl. per nomen generis uerbi gratia: habitus et dispositio sunt ad aliquid, ut praedixi, quia imposita sunt nomina a quibusdam relationibus. Calor, uirtus et huiusmodi non sunt ad aliquid aliter quam secundum dictionem, ut dictum est, nisi secundum accidens, scl. per genus, quia uirtus alicuius habitus est, et calor alicuius dispositio; per se autem non dicuntur ad aliquid, quia sua nomina a relationibus non imponuntur sicut nomina generum. Similiter scientia, si comparetur ad subiectum, in quo, non est sic ad aliquid nisi per suum genus, quia scientia non est proprie scientis scientia, sed habitus uel dispositio. Si autem comparetur ad subiectum de quo, sic est ad aliquid per se et nulla species nisi per accidens, scl. per genus; scientia enim scibilis scientia est, sed non sic est grammatica uel scibilis talis, sed bene dicitur talis scibilis scienti i huius talis est. Scientia est notitia communiter dicendo uel specialiter causalis notitia. Notitia autem est apprehensio specici ab intellecta cum collatione eius ad rem, cuius est species, et ab illa collatione dicitur notitia, et ab cadem imponitur nomen scientiae. Unde impositio nominis fit ipsi apprehensioni speciei, et ab eius relatione ad rem cuius est, et ideo non est scientia neque notitia rei nisi res sit, cuius species apprchenditus. Ideo etiam scientia est ad aliquid essentialiter, licet non sit scibile ad aliquid nisi accidentaliter, et ideo sequitur, quod si scientia est, scibile est et non conuertitur. Patet igitur, quomodo nomen huius generis scientia imponitur a relatione, scl. a collatione speciei apprehensae ad rem cuius est, per uim intellectiuam. Similiter dico de hoc nomine disciplina. Sed grammatica, cum sit causalis notitia congrui, non dicitur per se ad aliquid, sed per suum genus, quod est scientia. Cum enim non addat super scientiam nisi tale subiectum, scl, congruum, et illud non dicitur ad aliquid, patet, quod grammatica per se ad aliquid non est. Item illud, cui nomen grammaticae imponitur, est significatiuam generis sui, scl. scientiae, et illud, a quo imponitur, est suppositio talis scibilis, scl. congrui, quod non est ad aliquid. Et ideo relatio non cadit in nomine grammaticae ex parte principali etformali, a qua est impositio, sed a parte materiali, cui inest impositio et ideo non per se ad aliquid est, sed per accidens, et ideo dicitur grammatica congrui scientia, sed non congrui grammatica. Eodem modo intellige de ceteris speciebus scientiae hucusque de his, quae absque dubio sint, in hoc genere siue omnibus modis siue secundum modum aliquem. Iam quacierendum est de his, quae omnino non uidentur esse in hoc genere, quomodo sese habeant ad ipsum. Et primo de oppositione in genere. Nonne enim omnis oppositio alicuius uel aliquorum est oppositio, et omne oppositum alicui opponitur? Ergo ut uidetur, oppositio est relatio et oppositio relatiua. Sed contra: cum oppositio relatiua sit quaedam species oppositionis, non potest oppositio contineri sub relatione, sic enim idem se ipsum contineret et idem esset se ipso communius et specialius. Secundo de contrariis est consimilis dubitatio, quia omnis contrarietas aliquorum est, et ideo omne contrarium alicui contrarium est. Et ideo uidetur, quod contrarietas sit relatio quaedam etcontraria relatiua. Sed hoc esse non potest, quia sunt species oppositae oppositionis. Testio de aliis oppositionibus est dubitatio. Habitus enim ad aliquid est, ut dictum est. Priuatio etiam ad aliquid est secundum quod praedictum est de nominibus talis terminationis et talis impositionis. Priuatio enim dicitur ad aliquid secundum genus essentialiter secundum Aristotelem in Praedicamentis co. de oppositis et suae species per accidens, scl. per genus. Priuatio enim rei priuabilis est priuatio. Caecitas autem non est uisus caccitas, sed uisus priuatio. De affirmatione autem et negatione similiter est quoad relationem sicut de priuatione. Uidentur igitur omnia genera oppositorum contineri sub relatiuis. Ad primum dicendum, quod oppositio non est relatio proprie neque cotrelatio neque opposita sunt relatiua nisi sola correlatiua. Et ideo nulla opposita sunt in genere relationis nisi relatiue opposita. De nomine igitur oppositionis in genere et de oppositis in genere sciendum, quod ad genus relationis spectat, sed non sunt in genere relationis; priuatio enim, cum non sit res alicuius generis secondum quod huiusmodi, quia nibil ponit, ad illud tamen genus pertinet, cuius rem priuat, et sic est in proposito; nomen enim oppositionis imponitur aliquibus non simul existentibus, et ab hac ratione, quae est non simul esse, ut mihi uidetur. Simultas autem relatio est et res praedicamenti relationis, non simul esse ciusdem est priuatio. Et ideo illud, a quo nomen oppositionis imponitur, ad genus relatiuum pertinet tamquam priuatio, et non est res praedicamenti relationis. Et ideo oppositum secundum quod huiusmodi non est relatiuum neque oppositio relatio neque est res alterius generis neque istius, sed priuatio ad illud genus pertinens. Illa autem non simul existentia, quae non simul subiecto sunt, sed simul natura mutuo sese respicientia opposita sunt relatiue, etsunt in hoc genere non ratione huius, quod est non simul esse, sed huius, quod non simul subiecto, simul sunt natura et mutuo sese respiciunt. Quamuis igitur omnis opposito aliquorum sit et omne oppositum alicui oppositum secundum quod huiusmodi, non tamen oppositio est relatio nec oppositum relatiuam secundum quod huiusmodi, quia diuersa est ratio, qua dicitur aliquid oppositum, et qua dicitur relatiuaum, ut ostensum est. Et illa, quae est relatiuorum specialior est quam illa, quae est oppositorum in genere et alterius modi, quia relatiuorum ratio ponit oppositorum autem in genere priuat, sed quia priuat relationem, ut dictum est. Ideo opposita in genere et oppositio in nullo genere sunt, sed ad genus relatiuorum pertinent. Ad secundum dicendum, quod contrarietas non est relatiua oppositio nec contraria relatiua nisi per accidens, ut pracostensum est co 7 et 8, ubi de contrarietate differentiarum et specierum huius generis actum est; quamuis enim contrarietas semper sit aliquorum, non tamen aliquorum correlatio, sed contrarietas, et quamuis omne contrarium alicui contrarium sit, non tamen relatiuum alicuius, sed contrarium. Qualiter autem omnia correlatiua sub aliqua ratione sunt contraria, nec tamen omnia contraria sunt correlatiua, et quomodo diuersa est ratio correlatiuorum et contrariorum, propter quam numquam contraria secundum quod huiusmodi sunt relatiua, secundum quod talia nec econuerso, supradictum est plane co 7 et 8 ubi de contrarietate differentiaram et specierum huius generis dictum est. Ad tertium dicendum est, quod priuatio ad aliquid dicitur, quia ad priuabile, et habitus similiter ad habentem, sed non dicuntur ad inuicem correlatiue, sicut docet Aristoteles in Praedicamentis de oppositione. Comparatio autem eorum ad inuicenì facit oppositionem unam. Unde alio modo sunt habitus et priuatio ad aliquid, et alio modo constituunt unum genus oppositionis, et ideo priuatiue opposita non sunt correlatiua ad inuicem, nec de genere relationis nisi per accidens. Sed nunc rationabiliter quaeret aliquis, quomodo priuatio est ad aliquid. Ex hoc enim sequitut, quod aliquo modo sir res praedicamenti relationis, quod contradicit Aristoteles in Tropicis, quod priuatio non est in genere et supra de oppositione dictum, quod, quia imponitur a priuatione, in nullo genere potest esse. Et dicendum, quod priuatio uno modo non est in genere, et alio modo est. Et dico de generali uocabulo priuationis. Signum enim uniuersale ratione rei significatae, scl. distributionis, in nullo genere determinato, ratione tamen modi significandi, quia significat uniuersaliter, et ita, ut signum in relatiuis tantum est. Causa etiam id quod est, non determinat sibi genus unum, quia et substantia et accidens potest esse causa ratione tamen modi significandi, quia significat, ut a quo est et aliquid aliud in praedicamento relationis est. Et cum causa essentialiter in genere sit ad aliquid speciales causae nisi nominibus suis sint ad aliquid et eorum significationibus, non referuntur ad aliud nisi per suum genus, species enim potest esse alicuius causa ei corpus etiam, Item substantia et accidens et tamen non dicuntur ad illa, quorum sunt causae nisi per nomen generis; species enim facit motum processiuum, et tamen non dicitur species motus, sed causa motus. Similiter est in proposito. Nomen enim generale priuationis ratione cius, quod significat, non est in aliquo genere, licet pertineat ad rem generis priuati, et hoc, tum quia id, quod significat, nulla res est, et tum quia circuit omne genus, ratione tamen modi significandi, in praedicamento relationis est; significat enim modum ordinis, quia priuatio est carentia rei, quae infuit aut inesse deberet; speciales autem priuationes, quae nominibus suis istum respectum non determinant, non sunt ad aliquid nisi per suum genus ut non simul a quo imponitu nomen oppositionis, et similiter forte surditas et caccitas et huiusmodi. Ex hoc patet, quod ipsa res priuationis, quae pura absentia rei est, in nullo genere est per se, licet ad rem generis priuati pertineat. Unde solum illud nomen potest esse res huius praedicamenti, quod aliquid ponit, ut ordinem praedictum absentiae ad rem, quae abest, uel aptitudinem uel aliquid huiusmodi, et tale est nomen generale priuationis, ut patet. Patet etiam, quod priuatio in genere determinato est uno modo per accidens, scl. ratione eius quod est, et alio modo per se, scl. ratione modi quo est. Patet etiam, quod priuatio ut priuatio designata aliquid ponit, et illud aliguid res praedicamenti relationis est, et similiter patet, quomodo priuatio in genere est, et quomodo non. Ad id, quod obiectum est de affirmatione et negatione, iam patet, quia affirmatio dicitur ad affirmabile et negatio ad negabile proprie, et non dicuntur ad inuicem proprie, et ideo non sunt correlatiua, nec sunt contra dictorie opposita relatiue opposita nisi forte ualde per accidens, quia aliunde constituunt affirmatio et negatio genus oppositionis, et alio modo cadunt in relatiuis, ut patet. Ut uideas autem, quomodo priuatio simultatis facit diuersos modos oppositionum, de quibus locutus sum supra, nota, quod, quae non simul sunt, distinctionem habent; suppono enim, quod non omnino nihil sunt. Quomodo enim tune essent opposita? Distinctionem autem solus actus facit, et ideo quae omnino non sunt aut quae tantum potentia sunt, non opponuntur. Oportet ergo, quod aut utrumque actu sit, et in talibus est simul naturae, sed non subiecti, et huiusmodi sunt correlatiua, aut alterum tantum, et tune reliquum aut est in potentia aut in aptitudine, aut omnino non est in re, et in his non est naturalis simultas, licet respiciant idem subiectum, et primo istorum modosum est contrarietas, secundo priuatiua oppositio, tertio contradictio, nec posset esse pluribus modis oppositio, quia nec pluribus modis priuatio simultatis distinguibilium. Ex his patet sufficientia oppositionum et differentia etiam inter priuationem proprie dictam et contrarium, secundum quod faciunt modos diuersos oppositionum, licet enim saepe contraria pro priuatiuis sumantur et econuerso, tamen priuatio est carentia formae et potentiae ad illam, quando proprie dicitur, sed quando accipitur pro contrario, est absentia formae cum potentia ad illam. Et hoc est, quod solet dici et bene, quod est priuatio quaedam in toto, quaedam in parte. Ex hoc etiam patere potest, cum priuatio, quae est contrarium, ponat potentiam, et illa, quae est proprie priuatio, ponat aptitudinem, quod minus est. Quae sit differentia inter potentiam et aptitudinem? Potentia enim est ex qua per unum agens naturale uel artificiale res produci potest secundum Aristotelem in IX Metaphysicae. Aptitudo autem est in qua est aliqua potentia incompleta nec compleri potest per agens naturale uel artificiale, uerbi gratia: in oculo embrionis est potentia ad uisum, quia natura potest exinde facere uidentem, sed in oculo caecato est sola aptitudo, quia intus est uis animae uisiua, cui si daretur oculus bene dispositus, uideret. Sed quia sola uis talis non uidet, sed requirit organum dispositum uel disponibile, ut possit aliquando uidere, ideo est illic potentia diminuta; et quia natura uel ars non potest reducere dispositiones corruptas in oculo excaecato ad actum, quae sunt necessariae ad uisum, remanet dicta potentia sola aptitudo. In oculo autem omnino mortuo, ubi periit tota illa potentia, periit et aptitudo, unde aptitudo est aliquid potentiae, et ideo, ubi est potentia, ibi est et aptiudo, sed non conuertitur. Consequenter quaeritur de quando, ubi, positione et habitu, Videntur enim esse relationes per definitiones suas, si consideres. Quomodo igitur sunt genera distincta a relatione? Aut si sunt distincta genera, quomodo sunt relationes, sicut praetendunt suae definitiones? Dico autem sine praeiudicio melioris sententiae, quod ista 4 genera relationes quaedem uel relatiua sunt, sed alterius modi quam quae sunt in praedicamento relationis, propter quod et diuersa genera constituunt. ab inuicem et a relatiuis, et non sunt de praedicamento relationis, Quod autem relationes sunt, non aliter ostendo, quam per eorum definitiones, quae ultro se offerunt. Quod autem alterius modi quam ea, quae sunt in praedicamento relationis, sic patet: quia genus relatiuorum et aliorum quinque generum cadunt in spiritualibus et corporalibus, in naturalibus et quae supra naturam sunt, dico citra deum, quia et si relationes in deo cadunt, non tamen accidens, sed alia 4 genera in solis naturalibus et corporalibus accidunt, quia causantur ex adiacentia temporis et loci aut alicuius localiter continentis; locus autem et tempus non sunt nisi in naturalibus corporalibus. Item genus relatiuorum continent relatiua fundata super res quinque generum absolutas suo modo immediate; alia uero quattuor genera super relationes etiam sunt fundata, et ideo quodammodo minus sunt quam relatiua, quia magis remota sunt ab esse absoluto. Cum igitur corporalia sint in tempore et in eo, quod localiter continet sensibili circumscriptione, utrobique esse in, respectus quidam est et relatio, per quam hoc continet et illud continetur. Super hanc autem relationem per adiacentiam temporis ad corporalia relinquitur quando in re corporali. Unde mihi uidetur, quod quando super relationem huius fundatur et istud testatur sua definitio, quae est quod quando est, quod ex adiacentia temporis derelinquitur haec enim adiacentia temporis non est nisi ad temporale, quod in tempore est. Super illam autem relationem continentiae per adiacentiam loci ad corporalia causantur cetera tria genera, et hoc penes has relationes continere contineri. Penes enim adiacentiam loci ad corpus totale secundum quod ille continet et illud continetur, causatur in corpore contento ubi . Unde ubi radicatur super continentiam passiuam testante sua definitione, quae est quod ubi est circumscriptio corporis ex loci circumscriptione procedens. Penes autem adiacentiam loci ad corporis partes et per partium ad inuicem ordinationem et respectu loci causatur positio secundum suam definitionem, quae est, quod positio est quidam situs partium et generationis ordinatio. Ad cuius euidentiam nota, quod dicit commentator super quintum Metaphysicae, quod: situs inuenitur in omni habente partes, aut per ordinationem partium in loco, et iste est situs, qui est praedicamentum, aut per ordinationem, quae est partium rei ad inuicem: et iste est situs, qui est una differentiarum quantitatis, secundum quod dictum est in Praedicamentis, quod quantitas quaedam habet positionem, et quaedam non habet. Attende tamen, quod iste situs, qui est ordinatio partium, licet faciat differre quantitatem, nihilominus ad positionem quae est praedicamen tum, uidetur pertinere maxime, quando ordinatio partium adin uicem locum respicit; illa autem positio quae est ordinatio partium in loco, ad quantitatem non pertinet, sed tantum ad genus positionis. Ex his patet, quod positio radicatur super continentiam passiuam partium, quarum tam continentia quam pars est relatiuum. Penes autem adiacentiam corporis ad id, quod continet ipsum uel econuerso, secundum quam contentum dicitur habere et continens haberi, derelinquitur habitus in continente. Unde secundum commentatorem super quintum Metaphysicae, ubi et habitus sic differrunt, quod respectus ille quo continens dicitur habere contentum, facit ubi, prout dicitur ciphus habere aquam et ciuitas homines et omnino locus locatum, conuersus autem respectus, scl. prout contentum dicitur habere continens, facit praedicamentum habitus, ut animal habet cutem et homo uestem. Unde habitus fundatur super relationem continentiae actiuae, sicut ubi super relationem continentiae passiuae. Istud testatur definitio habitus, licet obscure, quae est, quod habitus est adiacentia corporum et eorum quae circa corpus sunt secundum particularem diuisionem; melius forte diceretur, quod habitus est adiacentia eorum, quae circa corpus sunt ad ipsum corpus procedens ex eo, quod a corpore contento habentur. Ex his patet, quod haec quattuor genera super relationes fundantur, cum ipsa etiam relationes sint, et quomodo. Patet etiam, qualiter oriuntur ex adiacentia temporis et loci ad corpus, quod est in tempore et loco. Sed modo rationabiliter quaeret aliquis, cum ex adiacentia ad locatum fiant duo praedicamenta penes totum et partes, scl. ubi et positio, quare non similiter ex adiacentia temporis ad temporale. Item cum unum praedicamentum fiat in continente per comparationem contenti ad ipsum, scl. habitus, quare similiter ex parte temporis et loci, quae continent, non fiat aliquod praedicamentum, sed tantum ex parte contenti. Item cum in locato causetur duplex praedicamentum ratione totius et partis, quare non similiter in continente, ubi accidit praedicamentum, non sunt duo praedicamenta penes totum et partem, et ita habitus deberet esse, ut uidetur, duo praedicamenta, sicut ubi et situs. Item quomodo est hoc uniuersale habitui, ut contineat, cum uideamus quosdam habitus non continere habentem, ut comua in brutis, ungues in auibus, gladius uel hasta et consimilia armamenta in hominibus, Ad primum dicendum, quod cum temporale sit in tempore et loca. tum in loco, dissimiliter famen, quia sic se habet temporale ad tempus, quod totum et partes eius similiter ad tempus se habent, sed non simiter totum locatum et partes ad locum. Ttem omnia temporalia in uno tempore numero, sed non omnia locata in uno loco numero, Item in quo tempore toto est temporale totum, in eodem toto et singulae partes eius sunt, et omnes simul cum toto. Non sic autem est de locato toto et partibus eius ad locum, et ideo ex parte locati sunt duo praedicamenta penes adiacentiam loci ad totum uel ad partes, et non sic ex parte temporalis per adiacentiam temporis ad ipsum. Ad secundum dicendum, quod ista praedicamenta sunt habitudines ferum causatae ex passionibus, et ideo fundantur super relationes passiuas; quasdam enim actiones habet tempus in temporale et locus in locatum secundum totum et partes, secundum quas haec dicuntur contineri et illa continere. Habitus etiam fundatur super passiuam relationem quoad hoc, quod continens ibi habetur et contentum habet; ex parte autem alia, qua hoc continet et illud continetur super actiuam. Haec aliter debet esse nec potest nisi quod sic causentur huiusmodi habitudines rerum ex passionibus et actionibus, quae in eis sunt manifestis uel occultis, Continens autem secundum quod huiusmodi super contentum, secundum quod tale, habet aliquam actionem, et ideo potest inde causare habitudines in contento. Quod igitur. contentam. similiter causet, aliquam habitudinem alieni generis in continens, oportet hoc esse, ubi contentum habet reciproce aliquam actionem super continens. Hoc autem non est in temporali respectu temporis, quia non est in nostra potestate tempus nec in locato respectu loci eadem ratione. Hoc tamen est in aliquibus ad modum loci continentibus, quae in nostra existunt potestate, et talia sunt habitus. Quia igitur nos habemus ea, quae habitus nostri dicuntur, et quando habentur a nobis, et ita nos super illos habemus potestatem actiuam, ideo in illis fit habitudo habitus; econuerso autem, quia ipsi continent et nos confinemur, non fit in nobis alia babitudo quam ubi uel situs, quia, ut frequenter, localiter continent nos. Ad tertium dici deberet secundum auctorem Sex Principiorum, quod { habitus non est nisi secundum partium diuisionem } quia, ut uidetur, ipse uult, quod nullus habitus toti respondeat, sed omnis habitus alicuius partis totius est. Unde sicut positio accidit in contento penes eius partes, sic habitus. Uerum tamen puto uerius debere dici et secundum totum et secun dum partes, ut in plantis cortex secundum totum, folia secundum partes, in auibus cutis secundum totum et plumae ferae, alae et ungues secundum partes. Similiter in brutis gressibilibus dico de cute et de pilis et cortibus et soleis; similiter in homine de cute et capillis et unguibus et de artificialibus eius habitibus similiter. Quid enim inhiberet posse fieri habitum totalem uestimenti generalis uel armaturae ad totum corpus, et func una pars diceretur caliga, alia capitium, alia tunica, et totum diceretur uesti. mentum uel indumentum. Similiter in armatura totali, pars esset ocrea, pars galea uel loco eius aliquid pars lorica, et totum armatura, uel si quid aliud nomen commodius esset. Dicamus igitur, quod in contento fiunt duo praedicamenta penes totum et partes, et in continente non nisi unicum, licet continens possit respondere toti et parti, quia dissimiliter est hinc et inde; contentum enim ad locum continentem dissimiliter se habet secundum totum et partes; totum enim per se locatum est, pars autem eius non est per se locatum, sed per accidens, quia per totum, pars enim totius pars est et non loci, et quod in parte loci est, hoc est, quia totum est in toto. Ideo in toto causatur ubitas, quae est per se contenti localiter, et in parte est situs, qui est per se partium locati; non enim est proprie ubitas partis et per se, sed per accidens et communiter loquendo. Sed contentum ad habitum continentem similiter se habet in toto et partibus; idem enim est modus habendi in toto et in partibus et utrobique acque per se. Aeque enim per se habet pes calceum et tibia caligam et caput capitium, sicut totus homo indumentum, cuius ista sunt partes. Et ideo contingit unam partem esse sine habitu, alia habente habitum. Item sicut totus habitus ad totum habentem se habet, ut contineat et protegat, sic quaelibet pars ad partem sibi respondentem. Ad quartum dicendum, quod omnes habitus uniuersaliter continent habentem, sed quidam uno modo, et quidam duobus. Quidam enim continent uirtualiter tantum, scl, protegendo et seruando, secundum quem modum in IV Physicorum dicit Aristoteles regnum esse in rege et om nino motum in motiuo, sicut cornua, ungues et consimilia naturalia, et gladius et hasta et similia artificialia. Quidam autem et uirtualiter et circumscriptiue, ut cutis, pilus et consimilia naturalia, calccus et caliga et consimilis artificialia, Ex his perpende, cum ars habitus faciat sicut et natura quod forte non est in aliis generibus, quod istund genus minimum habet de essentia inter genera, ut uidetur. Adhuc dubitabit aliquis forte, quomodo ista genera sunt relationes et tamen fundatae super relationes, et super ea fundatae sunt relationes aliquae, sicut supra dictum est, quod quaedam relatiua circueunt omne genus; ex hoc enim, quod fundantur in relatiuis, posteriora sunt eis; ex hoc, quod in eis fundantur relatiua, priora sunt eisdem. Et dicendum, quod non est inconueniens genus relatiuorum prius esse Istis, et tamen aliquas species relatiuorum posteriores esse eisdem. Genus enim substantiae prius est quantitate et qualitate, et tamen aliqua substantia postetior est quantitate et qualitate, sicut per se claret. Sed hoc esset inconueniens, quod cadem species relatiuorum, in qua fundatar aliguod genus, inueniretur posterior eodem et secundum idem sui. Consequenter autem quaeritur de hoc relatiuo creatura, utrum relatio, a qua impositum est, sit accidens, sicut alia relatiua se habent, de quibus ante locutum est necne, Et uidetur, quod non, quia, cum creatura comprehendat omnia genera substantiae et accidentium, possum dicere, quod accidentia, inquantum creaturae sunt, relatiua sunt, et similiter substantiae, inquantum creaturae sunt. Loquamur ergo de aliquo accidente. Haec creatura, secundum quod creatura est, ad aliquid est. Si ergo sua relatio, qua refertur, est accidens, adhuc illud creatura est, ergo refertur, et si accidente, erit similis oppositio de illo, et erit processus in infinitum, aut stabitur in primo, quia non est ratio, quare alibi stetur, ita quod primum accidens, unde creatura est, sit relatiuum relatione, quae est accidens, sed non aliud, sed idem ut idem secundum substantiam sit relatiuam et relatio solum ratione differens. Deinde loquamur de substantia aliqua. Haec substantia est creatura, ergo relatiua secundum quod huiusmodi est. Aut igitur sua relatio est accidens aut non; si sit, separentur per intellectum illa relatio, accidens et substantia per ipsam relata. Adhuc est hacc substantia creatura, quia res de nihilo facta, ergo adhue est relatiua; si accidente, erit processus in infinitum. Esto ergo, quod relatio, de qua locuti sumus, fuerit talis relatio accidens, quod fuerit immediate ipsi substantiae. Constat igitur, quod substantia nudata ab illa iam est adhuc relatiua, non referatur accidente igitur substantia, aut igitur se ipsa aut alia; si alia, erit similis processus, qui iam dictus est in antecedente. Sic igitur haec substantia creatura simplicissima, adhuc ipsa est ad aliquid, quia creatura, nec est in ea aliquid quo referatur nec substantia nec accidens nisi ipsa eadem, quae refertur, igitur semetipsa relatiua est, ut idem secundum substantiam sit relatum, et relatio solum ratione differens. Sequitur igitur, quod relatio qua creatura refestur, aliquando substantia sit et aliquando accidens; in substantiis enim est substantia, et in accidentibus accidens, et uniuersaliter idem est ibi relatum et relatio. Unde patet, quod hoc relatiuum multum dissimile est aliis relatiuis, quae in genere illo accidentis continentur. Ex hoc patet aliud notabile, scl. cum simplex prius sit composito et esse uideatur simplicius esse quam ab alio esse, et ideo prius natura est esse quam ab alio esse, non tamen hoc tenet in creatura. Cum enim creatura sit et a deo sit, simul natura est et a deo est. Ubi enim est prius et posterius naturae, oportet, quod sit numerus naturarum, quod non est hic; non enim alio sui est creatura et alio est a deo, sed se toto est et a deo est, quia idem est, quod refertur, et quo refertur, solum ratione differens, quia ratio apprehendentis nunc creaturam concepit ut entem, nunc ab alio entem, sed non comprehendit aliud nec maius aut minus, sed idem penitus diuersis modis. Quod dixi de creatura et creatore, puto uerum esse uniuersaliter in efficiente et in efectu, secundum quod non prius sit effectus quam ab efficiente sit; dico prius natura, nisi in effectu inueniantur duo, scl. unum, quod refertur, et aliud, quo refertur, ita quod illud quo refertur, possit abesse ei quod refertur, cum non sit de essentia eius, sicut accidit in filio ad patrem et in consimilibus; non enim sequitur, si iste est, iste filius est, sed econuerso, et ideo prius est in co esse quam filium esse, dico natura. Quod quaeri solet de relatione materiae omnino primae et nudae, potest iam uideri per id, quod dictum est de relatione creaturae. Relatio enim talis materiae non potest esse accidens, tum quia solum compositum ex materia et forma est subicctum accidentium, tum quia, si esset, facta separatione eorum per intellectum adhuc est materia materia, ergo ad aliquid est et non per accidens, sed nec per substantiam aliam a se, tum quia simplex est, tum quia, si per aliam substantiam, aut per formam aut per materiam, aut per compositum quorum nullum stare potest, quia loquor de materia omnino prima, antequam non est alia. Ideo, ut mihi uidetur, oportet, quod talis materia referatur per se ipsam ita, quod non differat in ipsa relatio et relatum nisi secundum rationem tantum. Quare, si sua relatio non est aliud quam sua potentia receptiua, uidetur, quod idipsum sit talis materia et sua potentia receptiua secundum substantiam sola ratione differens. Sed nunc quaret aliquis, quomodo substantia potest esse relatio, quia in iam dictis uidetur esse ostensum, quod substantia relatio est. Et dicendum, quod in hoc differant substantia et accidens, quod substantia per se subsistit et accidens per substantiam, cui inest. Unde accidens habet hoc proprium, ut insit. Relatio autem, secundum quod talis est, habet hoc proprium, ut ad aliquid respiciat. Ubi igitur haec duo concutrunt inesse et ad aliquid esse, relatio accidens est, et hoc, non quia ad aliquid est, sed quia inest, quia hoc est de natura accidentis, scl, ut insit. Tolle igitur ipsum inesse et dimitte hoc, quod est ad aliquid esse, et tulisti naturam accidentis. Dimittendo naturam relationis, sed tollendo paturam accidentis relinquis necessario naturam substantiae, et ideo substantia potest esse ad aliquid siue relatiuam siue relatio, quia non repugnat in esse. Consequenter quaeritur de hoc nomine creator, cum sit relatiuum, utrum significet relationem, quae est in creatura, aut quae est in deo, Si relationem, quae est in deo, duo uidentur inconuenientia; unum, quod absolutissimum est et a nullo dependens, quia primum est, ab aliis dependeat per relationem, quae alia sunt composita et posteriora; aliud, quia tune incepit in deo aliqua relatio, quae prius non erat, sicut enim uult Augustinus in fine quinti libri de trinitate creator, dominus et huiusmodi dicuntur de deo ex tempore. Si dicis, quod non est inconueniens in aliquo incipere relationem sine sui mutatione, ut in aliquo dissimili incipit similitudo sine sui mutatione, dicendum, quod si a et b sint modo dissimilia et postea per transmutationem b fiant similia, quamuis a non sit sensibiliter mutatum, tamen realiter mutatum est de potentia in actum, quia similitudo uirtualis, quae ei non infuit prius nisi potentia modo inest ci actu, et talis mutatio in relationibus potest fieri sine mutatione sensibili subiecto in quo fit, mutato enim uno per se mutatur alteram per accidens, et quod est causa mutationis in uno per se, est causa mutationis in alio per accidens, et hoc non est mirari in talibus, Accidens enim est esse substantiae et per transmutationem manifestam unius potest in alio fieri esse nouum, ut calor exhalando humidum facit in relicto siccum et eleuando humidum facit per consequens in relicto sicco deorsum respectu humidi eleuati sursum. Si igitur sic in deo fieret aliqua noua relatio per mutationem in creatura factam, nihilominus esset mutatus ab eo, quod habuit potentiam in aliquid modo actu habitum, quod est inconueniens siue illud fuerit substantia siue accidens. Uidetur igitur, quod hoc nomen creator imponatur a relatione, quae est in creatura, et hoc concedunt maiores multi. Sed tunc quaeret aliquis sic: hoc nomen creator imponitur a rela tione, quae est i creatura, et constat, quod similiter hoc nomen creatura est ab cadem relatione; non enim potest alia assignari. Igitur, ut uidetur, idem nomen sunt, et de eodem dicibilia sunt, aut quomodo diuersa sunt? Et dicendum est, quod eadem est relatio, a qua imponitur hoc nomen creator et a qua imponitur hoc nomen creatura, sed diuersificatur ratione in hoc nomine et in illo. Pono exemplum: illuminans et illuminatum ab eodem impositionem habent in re, sed diuersificato in ratione. Iluminans enim dicitur, quia lumen eius tangit obiectum, illuminatum, quia tangitur a lumine. Tactus igitur luminis utriusque impositionem tenet, qui non est nisi unus in substantia, sed iste tactus, ut actiuus est, facit hoc nomen illuminans, ut passiuus, illuminatum. Similiter in proposito: creator enim est, qui facit rem de nihilo, creatura res, quae fit de nihilo. Factio igitur de nihilo utriusque principaliter tenet significationem, quae ut actio est facientis, facit nomen creatoris, ut est passio facti, ut ita dicam, nomen crcaturae. Similiter dico de istis duobus creans et creatum nisi quod ista nomina sonant actionem et passionem per modum actionis et per modum passionis, sed illa, scilicet creator et creatura per modum habitus. Unde patet, quod quamuis hoc nomen creatura uel creatus totaliter significet, quod est in creatuta et nihil extra cam, tamen haec nomina creator et creans significant, quod est in creatore tamquam illud, cui nomen imponitur, et illud, quod est in creatore et creatura, tamquan illud, a quo imponitur; illud enim a quo est actio creatoris intrinseca semper uniformis et eadem, scl. intelligere cum amata notitia cum eius connotato, scl. cxistentia creaturae, ut ab illa actione et per ipsam uniformem est, et hoc est actum dei, illud autem cui est diuina essentia per modum essentiae et non per modum actionis. Et hoc dixi, quia sua essentia est sua actio, sed alia et alia ratione. Unde aestimo, quod in hoc nomine creator illud, cui nomen imponitur, sit diuina essentia, et illud a quo, actio diuina intrinseca cum connotato eius, ut ab illo est illud connatatum, et dico connotatum actum, scl. creaturam. Consequenter quacritur, quia hoc nomen creator per modum habitus significat et uidemus boc nomen donum de Spiritu sancto dici aeternaliter propter aptitudinem uel habitum, ut dicit Augustinus in libro V de trinitate, qui actualiter in tempore datus est, an similiter hoc nomen creator aeterne deo conueniat, antequam crearet secundum habitum, cam crearet secundum actum. Et uidetur, quod solum ex tempore ei conueniat, cum incepit actu creare et non ante, tum quia hoc uidetur Augustinus uelle in eodem libro uersus finem, tum quia correlatiua simul sunt natura, et creator et creatura sunt correlatiua, tum quia sic est in aliis nominibus uerbalibus in or desinentibus, quod non conueniunt alicui nisi post exetcitium actus, ut nemo dicitur doctor, nisi docuerit, nemo dicitur cantor, nisi antequam cantauerit, similiter, ut uidetur, non dicitur creator, antequam creauerit, et ideo talia a uerbis deriuantur secundum Priscianum. Istud probabile est. Scio tamen, quod qui uoluerint sustinere contrarium, scl. quod ab aeterno fuit creator, possunt dicere ad primum, quod Augustinus non intendit, quod nomen creatoris incipiat dici temporaliter de deo nisi secundum actum, non secundum habitum, licet istud non sit euidens neque tactum in uerbis Augustini. Ad secundum possunt dicere, quod creator etcreatura sunt de illis correlatiuis, quorum unum refertur per se et reliquum per accidens, quia creator non depende essendo a creatura, sed econuerso. Et ideo sequitur, si creator est, creatura est, sicut non sequitur sensibile est, ergo sensus est Ad tertium possunt dicere, quod in tationali creatura praecipue in homine non est sufficiens potentia agendi artificiatum a natura, sed oportet naturalem potentiam compleri per artem acquisitam per exercitium operis, et haec ars dicitur habitus, Et ideo huiusmodi nomina lector, doctor, cantor et huiusmodi non dicuntur de aliquo, qui modo non agit nisi qui prius egerit, quia non dicuntur nisi de eo, qui habet potentiam completam agendi per habitum acquisitionis uel artem. Et non est haec acquisitio nisi per exercitium operis, sed aliter est in deo, quia in eo non acquiritur ars per operationem, sed est ab aeterno in eo sufficiens potentia operandi per artem, quae in ipso est non ut habitus, sed ut uera sua substantia, et ideo non oportet expectare operationem eius, ut de eo aliquid tale nomen dicatur, sed ab aeterno dicetur, sicut si ab origine sua alicui indita esset ars et completa potentia pingendi sine acquisitione per exercitium operis, etiam antequam pingeret, bene diceretur pictor et uere. Quomodo autem de hoc dicatur seruata recta fide et sanctorum auctoritate, non curo; lis enim haec magis est de nomine quam de re. Scimus enim, quoniam ab aeterno infuit deo completa potentia creandi, et in tempore cepit actu creare. Utrum autem ab acterno ci conuenerit hoc nomen creator uel non, disputent qui uoluerint; utraque enim pars rationem pro se habere potest, ut dixi. Similis potest esse quaestio de hoc nomine dominus et aliis huiusmodi relatiuis per modum significantibus de deo dictis, et similis oppositio et responsio. Tandem quaeritur de illa famosa proprietate correlatiuorum, quod uidentur simul esse natura, ut dicit Aristoteles in Praedicamentis; uidetur enim habere instantiam uniuersaliter in omnibus illis, quorum unum refertur essentialiter et alterum accidentaliter, quoram unum iuuat ad esse alterius et non econuerso, ut praedictum est. Ideo sequitur, si sensus est, sensibile est et non econuerso, et si scientia est, scibile est et non econuerso, et haec instantia uera est, et ideo Aristoteles in Praedicamentis non dicit, quod omnia, quae ad aliquid sunt, sunt simul natura, sed quod uidentur esse simul natura, et postea instat in praedictis, scl. sensu et sensibili, scientia et scibili, et non soluit, quia uerae sunt instantiae. Sed de aliis relatiuis dubitatur. Pars enim et totum correlatiua sunt essentialiter utrimque, ettamen pars prior est toto. Fodem modo uidetur de dimidio et duplo, et de causa et causato, de principio et principiato, de patre et filio et omnibus huiusmodi, in quibus omnibus sic ratiocinantur: Causa, in quantum causa prior est causato et inquantum causa relatiuum est, ergo inquantum relatiuum, prior est causato, similis ratio potest fieri in omnibus aliis praedictis, sed facile soluitur. Quia in nomine causac duo sunt relatio a qua nomen imponitur et res cui inest telatio et cui nomen imponitur, et ratione rei prior est causato, ratione relationis, simul est cum co, et ideo fallit consequentia rationis, quia in prima propositione fit reduplicatio ratione rei, in secunda ratione relationis, et eodem modo soluenda est similis ratio, si fiat in aliis. Restat quaedam difficilis dubitatio de priori et posteriori, quae sunt differentiae ordinis; non enim uidentur posse esse simul natura prius et posterius. Tribus enim modis dicitur aliquid prius et posterius alio, scl. natura, existentia et tempore, quae sese habent secundum ordinem, quia, quae sunt prius et posterius tempore, sunt prius etposterius existentia et natura, sed non conuertitur. Item quae sunt prius et posterius existentia sicut creator etcreatura, sunt prius et posterius natura, sed non conuertitur, Si ergo haec tria penera priotis et posterioris sunt otdinata ad inuicem secundum prius et posterius, ut ostensum est, aut oportet, quod prius et posterius non simul sint, aut quod omnes illi modi prioris et posterioris sint simul. Et sic sequetur, si est prius et postetius natura, quod sit prius et posterius cxistentia et tempore, sicut e conuerso, quod non potest esse uerum, et similiter sequeretur, si est prius et posterius existentia, quod sit prius et posterius tempore, quod falsum est.  Item si prius est natura, a quo non conuertitur consequentia per Aristotelem in Praedicamentis, sed in his, quae simul sunt natura, conuertitur consequentia, prius etposterius natura non sunt simul natura, aut si sic, nulla est distinctio priotis et posterioris natura, sed omnia huiusmodi sunt simul natura, etiam quae sunt prius et posterius natura. Similiter si prius et posterius existentia simul sunt, nulla est distinctio talis, sed omnia huiusmodi sunt simul, et tune creator et creatura simul sunt existentia, et ita creatura aeterna. Item si prius et posterius cxistentia sunt simul natura, sed ut dictum est, prius et posterius existentia sut prius et posterius natura, ergo simul natura sunt prius et posterius natura, ut dictum est. Item si prius et posterius tempore sunt simul, cum praesens sit prius et futuram posterius, et similiter prius praeteritum et postea praesens, omnia tempora simul sunt, scl. praesens, praeteritum etfuturum, Ergo praeteritum est praesens et futurum est, quod falsum est, Et quia quod futurum est uel praeteritum, iam non est, sequitur, quod id, quod est, non est. Item sequitur, quod istae differentiae ordinis nullae sint, quando dicimus, quod quaedam simul sunt et quaedam non simul, quia unum est prius et aliud posterius, Prius enim et posterius, quae non sunt simul, etiam ipsa simul sunt, si dicta proprietas correlatiuorum uerificetur in his. Uidetur igitur instantia bona contra illam proprie talem in priori et posteriori. Istud forte multi concederent dicentes ista correlatiua prius et posterius esse de illis, quorum unum essentialiter refertur, et reliquum accidentaliter, et quod ideo sequitur, si posterius est, prius est, sed non econuerso, Sed cum hoc bene dicatur de primo et secundo, quia primum est absolutum et secundum relatiuam, non uideo, quomodo hoc dici possit de priori et posteriori; prius enim, secundum quod prius essentialiter respicit posterius ita, quod si nihil sit uel futurum sit post ipsum, non est prius, Propterea putari potest probabiliter, ut uidetur, quod ista correlatiua prius et posterius, secundum quod correlatiua sunt, simul sunt natura, sicut dixi de causa et causato, et quod similis est deceptio, licet latentior, in dictis muper rationibus, quae fuit in illa pridem facta de causa et causato, quod sic patet. Sint a et b duo ordine prius et postetius. Quando de illis dico, hoc prius est, illud posterius est, facio sermonem de rebus ordinatis, quibus accidunt istae differentiae ordinis prioritas et posterioritas, et non est necesse illas res simul esse; si autem loquar de illis in ratione sui ordinis, scl, suae prioritatis et posterioritatis, simul sunt, quia non prius habet unum eorum rationem prioritatis quam reliquum rationem posterioritatis, nec econuerso, sed ommnino simul suas rationes relatiuas, Cum igitur in his relatiuis prius et posterius sint res significatae et modi significandi res, scl. quibus nomina imponuntur modi, a quibus imponuntur loquendo de rebus, non simul sunt, loquendo de modis, simul sunt, et quia ab illis modis sunt correlatiua, quia illi sunt relationes, sequitur, quod ista correlatiua, secundum quod talia, simul sint natura, et dico simul esse natura, quia simul oriuntur et occidunt, et mutuo sese ponunt et destruunt. Si igitur dicam prius, inquantum prius, non simul est, hoc est uerum de re signata; loquendo uero de modo ipso, uerum erit dicere prius, inquantum prius, simul est, scl. cum posteriori secundum quod huiusmodi. Ad primam igitur rationem responde, quod quando tria genera prioritatis et posterioritatis comparantur ad inuicem penes consequentiam et per illam inuenitur unum eorum prius altero uel posterius, iam ipsa genera res sunt, quibus accidunt istae differentiae ordinis prius et posterius, et ideo non sequitur, si unum genus prioritatis est, quod alia sint, sed quod si ratio posterioris uni eorum insit respectu aliorum, quod ratio prioris sit in ceteris illis et econuerso. Unde quod deberet arguere de priori et posteriori ratione correlationum, arguit ratione rerum correlatarum et facit fallaciam antecedentis. Ad secundum similiter dic, quod ea quae sunt prius et posterius natura ratione rerum ordinatatum, non simul sunt, ratione correlationum eis accidentium, simul natura; et ita uno modo sunt simul et alio modo non simul, quod non est inconueniens, quia, quae non sunt simul natura, possunt esse simul tempore, etsimili modo, quae uno modo sunt non simul natura, alio sunt simul natura. Ad tertium, quod opponitur de priori et posterioti in existentia dic, quod in omni genere ordinis, scl. siue naturae siue cxistentiac siue temporis respiciendo ad ipsas correlationes, simul sunt natura, non quia sint una natura, sed, ut dixi supra, quia simul sunt tempore et existentia secundum ortum et occasum, quia sicut prius natura est a quo non conuertitur subsistendi consequentia, sic simul natura dicitur, a quo conuertitur. Sic igitur prius et posterius in existentia ratione correlattonum, simul natura sunt, ratione uero rerum existentium, quibus accidunt rationes prioris et posterioris, non sunt simul, neque simultate existentiae, neque per consequens simultate naturae. Et ideo uno modo sunt simul natura et alio modo non simul natura, ut praedictum est. Ad hoc autem quod ibi dixit, quod creatura erit coaeterna deo, patet similiter, quod non sequitur, quia creatura et creator res sunt, quibus attribuuntur rationes prioris et posterioris et illae non simul sunt secundum quod tales. Istud erit euidentius per sequentia, Ad quartum, quod opponitur de priorit et posteriori secundum tempus, patet, quia res ipsae non simul sunt, correlationes tamen simul sunt, uel ut potius dicam, res secundum suum esse actuale non simul sunt, sed secundum suum esse corsclatiuum, simul. Item id quod est praesens et id quod est praeteritum et id quod est futurum non simul sunt, praeteritio tamen praeteriti et futuritio futuri simul sunt cum praesentialitate praesentis, et ipsa praeteritio et futuritio sunt sicut relationes prioritatis et posteriorioritatis. Similiter quod non est secundum esse suum actuale, est secundum esse potentiale uel rationale, et ita secundum futuritionem uel praeteritionem. Similiter ad ultimam dic, quod istae differentiae ordinis bene assignantur simul prius et posterius, quia quae simul sunt, non sunt prius et posterius co modo et illa ratione, quo simul nec econuerso, et haec est ratio contratiorum, quod non simul eidem insint secundum idem et eandem rationem, ut dictum est, et sicut iam saepe dictum est, quae non simul sunt ratione rerum, simul sunt ratione correlationum. Sed modo de responsis grauior surgit oppositio. In his enim priori et posteriori, quae non habent nisi ordinem naturae, satis patet correlationes esse simul natura, et hoc est, quia res relatae simul sunt secundum tempus ci existentiam, et ideo correlationes bene possunt simul esse secundum tempus et existentiam. Sed dubium est de priori et posteriori in existentia et in tempore, Loquamur enim primo de ordinatis in existendo tantum, ita quod non in tempore, cuiusmodi sunt creator et creatura. Cum igitur creator prius existat quam creatura, scl. ante mundum, tune antequam esset creatura, prior fuit deus respectu secuturae creaturae, sed prioritas relatio est. Ergo in deo fuit acternaliter relatio ad creaturam sequentem, quod est inconueniens, ut patet ex praecedentibus. Non igitur bene dicitur prioritas de deo respectu creaturae, ut uidetur. Deinde oppono de relatione posterioritatis; dicis enim, quod ipsa simul fuit cum prioritate, quia correlatiua posita se ponunt, ergo sicut illa dei prioritas acterna fuit ante mundum, et posterioritas creaturae similiter aceternaliter erat ante mundum. Quaero igitur, in quo erat, non in creatura, quia illa non erat. Sin autem, coacterna est creatura creatori; non in deo, quia in illo solum potest esse, cuius est. Sed non est hacc posterioritas creaturae, ergo non potest esse in alio quam in creatura; sin autem in deo erat, tunc prius et posterius existentiae fuerunt in deo ab aeterno, quod iniquum est et non excogitabile. Si igitur postetioritas creaturae ad esse diuinum solitarium ante mundum non fuit, antequam esset creatura, neque in deo neque in creatura, omnino non erat, sed prioritas existentiae diuinae erat, igitur non simul natura fuerunt illac correlationes ibi. Si dicis, quod posterioritas illa creaturae potuit esse ante creaturam, quia quasi priuatiua est nihil ponens actuale de creatura, sed tantum eius potentiale esse ante actum, Contra: cum ipsa priuatio nomine tali sit ad aliquid, hoc non potest esse nisi per alicuius positionem, ut praehabitum est. Absentia enim pura siue carentia nequit esse ad aliquid, nisi supponat aptitudinem in aliquo ad aliquid, quod priuatum est, et ideo priuatio est ad aliquid, quia dicit carentiam priuati alicuius quod natum erat inesse. Unde dicit ordinem unius ad alterum sibi multo fortius uel aeque. Posterioritas non potest dicere relationem nisi in aliquo fundatam. Aut ergo in nihilo fundatur, et tunc non in aliquo. Item quia nihil purum ad nihil referti potest, nec subiectum relationis potest esse, aut fundatur in aliquo et constat, quod illud aliquid est craturae, quia loquimur de posterioritate, aut igitur illud aliquid creaturae, in quo fundatur, est esse potentiale creaturae aut actuale. Non actuale, quia cratura ante mundum non erat actualiter. Non potentiale, quia esse potentiale creturae, antequam esset actu, non erat nisi esse eius in potentia actiua creatoris, quia cum ea, quae fiunt de materia, sint in duplici potentia, scl. materiae et efficientis, antequam sint in actu illa, quae fiunt de nihilo, non sunt ante actuale esse suum nisi in potentia efficientis. Si igitur relatio posterioritatis creaturae, antequam creatura fieret, radicata fuisset super esse potentiale creaturae, radicata fuisset super potentiam creatoris. Quare cum ipsa sit ipse deus, radicaretur super ipsum deum? Ex quo seguitur idem duplex inconueniens, quod prius, scl., quod relatio creaturae esset in creatore, et quod prius et posterius existentiae caderet in deo; quideumque enim in deo est siue potentia siue scientia siue esse uel huiusmodi, deus ipse est. Item actualis posterioritas, quae est actualis relatio ordinis, quomodo haberet subiectum esse rei potentiale? Iam enim relatio uerius esset quam relatum. Item illud esse potentiale creaturae, quod habet in diuina notitia, antequam sit in se, non habet rationem posterioris ad esse diuinum aeternum, sed simul cum eo ab aeterno est, non igitur est subiectum relationis posterioritatis. Deinde similis est quaestio de priori et posteriori in tempore. Sint enim a et b prius et posterius in tempore siue duae diuersae horae temporis, ut hodie et cras, siue diuersae res sibi in tempore succedentes, ut pluuia hodierna et pruina crastina, et sit a in praesenti, tunc igitur b futurum sit, uerum est modo dicere, quod a prius est ad ipsum prioritate temporis, sed ipsum b quod est res posterior, nondum est in actu; si igitur sua posterioritas iam modo est cum prioritate ipsius a, quia, ut dictum est, correlatiua simul sunt natura, quaero, in quo est; et quia relatio non fundatur in eo, quod omnino non est, oportet, quod aliquo modo sit illud, in quo est; illud igitur in quo est, non potest esse a, quia posterioritas b respectu a non est in a, quia idem respectu eiusdem non est simul prius et posterius, igitur erit in b, sed b secundum esse actuale nondum est, ergo non est subiectum eius secundum esse actuale, ergo solum secundum esse pontentiale. Sed contra: esse potentiale ipsius b simul est cum actuali esse ipsius a, et idem non est alteri eidem simul et posterius. Item tunc actualis relatio rei esset fundata in esse potentiae eiusdem rei, ergo plus et uerius esset quam res cuius est relatio, quod est non intelligibile. Uidetur igitur, quod quando prius temporis est, non est posterius et econuerso; et ita non sunt simul natura prius et posterius in tempore. Item de his differentiis tam in existentia quam in tempore communiter opponitur sic: Si rationes prioritatis et posterioritatis simul sunt natura ita, quod quando una est actu et reliqua, et quando una non est nec reliqua, sequitur hoc mirabile et non intelligibile, scl. quod ordo actualis rei sit, antequam res ordinata sit actu, et quod ordo rei remaneat in actu, postquam res non fuerit in actu, uerbi gratia: esse solitarium dei prius erat quam coesse creaturae cum ipso, sed non prius quam postetioritas illius creaturae siue coesse cius; ex hypothesi ergo illa posterioritas erat actu, antequam res esset actu, cuius est posterioritas, adueniat esse creaturae iam res ipsa, cui accidit posterioritas in actu est, sed esse solitarium dei cuius erat prioritas, iam non est; sed cum iam sit posterioritas in actu, et prioritas esse diuini solitari in actu est. Igitur postquam transiit solitudo dei, cuius erat prioritas, remanet adhuc illa prioritas cum posterioritate creaturae, sed quis hoc intelliget? Eadem est oppositio et euidentior in prioritate et posterioritate temporis. Uidetur igitur ex his, quod prius et posterius in existendo et in tempore nen possunt simul esse natura, et hoc neque secundum ipsas res neque secundum relationes earum, et ita falso suppositum est superius respondendo ad primas rationes, scl. quod ratio prioris non possit esse actu nisi sit et ratio posterioris, nec econuerso; quia enim istae rationes sunt differentiae ordinis, et ordo non est in actu nisi sit et ratio res illa sit actu cuius ordo est, uidetur sequi si prius est, quod posterius erit et econuerso, si posterius erit, prius est uel fuit uel erit. Similiter si posterius est, prius fuerit, et si prius fuit, posterius est uel erit uel fuit; ordinata enim in successiuis et in existentiis secundum prius et posterius non possunt simul esse, et ideo nec eorum ordinales relationes, quae sunt prioritas et posterioritas, et hoc dixi de esse talium in suis naturis extra intellectum. In intellectu enim possunt esse simul, quae enim sibi succedunt in materia, in intellectu simul sunt tam diuino quam humano et angelico. Intelligit enim deus simul penitus omnia priora et posteriora per ideas prioris et posterioris in se ipso, et intellectus causatus simul habet et intelligit prius et posterius rerum, quae non sunt simul, per rationes prioris et posterioris apud se habitas; propter quod dico, quod prius et posterius in existentia et tempore neque sunt simul secundum res ipsas neque secundum relationes extra intellectum in suius natutis, sed apud intellectum solum simul sunt; et istud aestimo tenendum esse per rationes praedictas, et loquor de esse actuali prioris et posterioris. Sed nunc occurrunt adhuc duo dubitabilia super hoc: unum, quia, sicut dictum est, non sic referuntur ad inuicem prius et posterius, ut primum et secundum, sed utrumque essentialiter, quare cum in illis omnibus correlatiuis, quae utrimque essentialiter referentur uerum uideatur usse, quod correlatiua simul sint natura, quia nusquam inuenio instantiam, uidetur, quod prius et posterius, ubicumque sint, simul natura erunt secundum illam famosam proprietatem tam diu tractatam. Sed quomodo erunt simul natura, quae non simul sunt in actu secundum existentiam aut secundum tempus? Aliud: quia cum praesenti simul in actu existit praeteritio rei quae non est modo, et futuritio eius, quod nondum est, cum tamen praeteritio et futuritio relationes quaedam sint et possint esse actu rebus, quarum sunt non existentibus actu, uidetur, quod similiter sit de prioritate et posterioritate; futurum enim posterius est, praeteritum uero prius est in successione temporis. Ad primum dicendum, quod aliter relatiua sunt prius et posterius quam primum et secundum, ut iam suppositum est, quia primum et secundum non referuntur ambo essentialiter, sed prius et posterius essentialiter ad inuicem referuntur, et ideo dico, quod illis conuenit dicta proprietas huiusmodi relatiuorum, si recte intelligitur. Correlatiua enim simul esse natura, sic intelligo, quod ad esse unius sequatur esse alterius reciproce, et ad non esse unius non esse alterius reciproce. Et hoc non est, quod ad esse unius actuale sequatur esse alterius actuale, sed quod ad esse uni debitum a natura sua, sequatur esse alteri debitum a natura sua, ut si correlatiua sint res, quae simul in actu sint uel esse possint, sequatur esse unius esse actuale ad esse alterius actuale conuersim et non esse ad non esse. Si autem sint res, quae simul esse non possunt in actu, ad esse actuale unius sequatur esse praeteritum alterius uel praesens uel futurum conuersim, et similiter in non esse, uerbi gratia: quia dominus et seruus, pater et filius, causa et effectus et huiusmodi sunt correlatiua, quae simul actu esse possunt, ad esse unius actuale sequitur esse alterius actuale uicissim, et similiter est de non esse, sed quia prius et posterius differentiae ordinis sunt, et ordo aliquando accidit in rebus, quae simul actu sunt, sicut ordo solius naturae, et aliquando in rebus, quae non possunt simul esse actu, sicut ordo existentiae et ordo temporis, et causa est, quia tempus et motus successiua sunt et existentia similis successiuo, ideo prius et posterius non debent sibi mutuo inferri ex se secundum esse actuale et non esse nisi forte in priori et posteriori solius naturae, sed hoc tune est per accidens, scl. quia naturae quae sic ordinantur, simul in actu sunt, sed in priori et posteriori existentiae et temporis ex actuali esse unius uel non esse inferendum est esse praesens uel futurum alterius uel non esse. Sic si prius est modo uel si non est modo, sed erit, posterius erit, et si prius fuit, suum posterius est uel fuit uel erit, et econuerso. Si posterius erit, prius uel erit uel est uel fuit; et si posterius modo est uel iam fuerat, suum prius fuerat, et similiter negando, si prius non est nec fuit nec erit, posterius nec est nec fuit nec erit et econuerso. Non sic autem est de illis correlatiuis, quae non simul sunt natura; non enim sequitur, si scibile est, quod scientia sit modo uel fuit uel erit, et loquor de humana scientia, quae causatur a scibili, sicut Aristoteles dicit ibidem; similiter non sequitur, si sensibile est, quod sensus sit modo uel fuit uel erit, sed nec, si sensibile uel scibile fuit uel erit uel est, ergo sensus uel scientia fuit uel erit uel est. Similiter nec econuerso negando, non enim sequitur, si sensus uel scientia nec est nec fuit nec erit, ergo sensibile uel scibile nec est nec erit nec fuit. Ex his patet, quod esse simul natura, si conuenienter intelligatur, conuenit priori et posteriori, et exinde etiam patet, quomodo intelligendum sit correlatiua esse simul natura; hoc enim non est, quod sint simul secundum existentiam uel tempus uel simul secundum ortum et occasum, ut prius determinabatur, sed quod inuicem mutuo per necessariam consequentiam ponant uel interimant esse sibi naturaliter debitum. Non dico esse actuale praesentis, sed uel pracsentis uel praeteriti uel futuri, pro ut congruit naturae relationis ipsorum, et hoc est, quia aliter se habet hoc in successiuis et quae per modum successionis sese habent, quam in eis quae per modum uel naturam permanentium, ut ostensum est. Ad secundum dicendum, quod aliter est de prioritate et posterioritate quam de praeteritione et futuritione, quia praeteritio et futuritio sunt diffe. rentiae temporis et temporalium secundum quod buiusmodi, non ponentes aliquid actuale de re, cuius sunt, sed tantum potentiale uel rationale uel huiusmodi; praeteritio enim praesens non ponit rem praeteritam praesentem, nec aliquid eius nisi forte in potentia uel babitu uel ratione. Similiter futuritio praesens non ponit rem futuram praesentem, nec aliquid eius, nisi potentia, et ideo possunt esse simul inuicem et cum praesenti quod ipsum praeteritum et ipsum futurum non possunt; esse enim habituale uel potentiale uel rationale rei esse potest, quando et ubi ipsa res non est secundum actum. Prius autem et posterius sunt diflerentiac otdinis et ordinatorum, et ordo rei non est nisi res sit, cuius est ordo, prioritas et posterioritas non est nisi quando ipsa res prior uel posterior actu est. Ad hoc quod uidetur argumentari, quia cum praeteritum prius sit ad futurum et futuram posterius ad ipsum, quorum relationes possunt simul esse inuicem et cum praesenti, quamuis non ipsae res relatae, uidetur, quod similiter possit esse de his relationibus prioritas et posterioritas, quamuis non de ipsis rebus, dicendum, quod non sequitur propter fallaciam antecedentis; accidunt enim prioritas et posterioritas, praeterito et futuro, pertinent enim ad aliud genus rerum, ut ostensum est, et in pluribus sunt, et ideo non sequitur, quod id quod accidit in relationibus preteriti et futuri, accidat in relationibus prioris et posterioris; practeritum einim et futurum temporis sunt, prius et posterius ordinis, et quia partes temporis habent ordinem, ideo habent et prius et posterius, sed hoc accidit eis; ordo enim et prius et posterius naturis inest et existentiis praeter omne tempus. Item quamuis praeteritum sit prius et futurum posterius, non tamen est praeteritio prioritas nec futuritio posterioritas, quia tam priori quam posteriori conuenire potest tam esse quam praeteritum esse uel quam futurum esse, ut praeostensum est. Ex iam dictis de priori et posteriori intellectis soluuntur quaedam difficilia, quae solent opponi circa nomen praescientiae uel praedestinationis. Sic praescientia significat diuinam scientiam et connotat aliquid in creatura per hoc, quod est prae, ergo sicut praescientia aeterna et connotatum aeternum, et ita creatura aeterna, quia illud connotatum non nihil est, nec est deus, et proinde creatura est, ut uidetur. Item illud connotatum importatum per praepositionem prae, relatio est, ut patet, quia ordinem dicit, sicut ante uel prius; quae si in deo est, deus habet relationem, qua dependet a creatura, sicut econuerso, si in creatura, creatura acterna est. Item in quocumque sit, cotrelatiua sunt simul natura, ergo cum relatio importata per illud prae sit ab aeterno, et suum correlatiuum aeternum, quare non solus deus? Et dicendum ad primum, quod ibi connotatur aliquid de creatura potius quam in creatura, sed illud non est aliquid actuale, sed potentiale tantum existens in potentia et amata dei notitia; connotatur enim futurum esse creaturae, quod modo est tantummodo in potentia creatoris, Quando igitur sic opponitur, illud connotatum de creatura aliquid est, distinguendum est aliquid; est enim aliquid secundum futurum, sed non est aliquid secundum praesens. Item est aliquid secundum rationem, sed non est aliquid secundum praesens. Item est aliquid secundum rationem, sed non est aliquid secundum rem, et illud rationale esse, non est aliud quam futuritio creaturae in ratione diuina existens aetemnaliter, Item non est aliquid creaturae secundum actum, sed secundum potentiam, et hoc non est secundum potentiam materiac, sed dei efficientis, Illud igitur connotatum de creatura, si sumatur pro esse futuro creaturae uel pro esse rationali uel potentiali modo iam dicto, aliquid est de creatura, aliquid modo de, quia est aliqua causa futurae creaturae, quia nihil aliud est quam idea creaturae existens in amata dei notitia, per quam aliquando faciet deus eam, et sic nihil aliud est quam deus. Non tamen est illud connotatum aliquid de creatura, ut intelligatur de essentia eius. Si autem illud connotatum importet aliquid de substantia creaturae secundum praesens uel secundum rem uel secundum actum siue secundum potentiam, quae est in materia uel omnino in re, dicendum, quod penitus nihil est, et ideo nullo modo sequitur, quod cum non sit deus, quod sit creatura, nec sequitur aliquid esse de deo coaternum. Connotatum igitur per nomen praescientiae uno modo est aliquid aeternum, sed tunc non est nisi deus, alio modo non est aliquid aeternum, sed temporale, tune primo ens, quando creatura incipit esse, quia non est aliud quam posterioritas creaturae ad scientiam diuinam, et ordo importatus per praepositionem non est respectu connotati modo primo, sed modo secundo tantum, scl. secundum quod connotatum intelligitur aliquid de essentia creaturae. Dicendum ad secundum, quod illa relatio importata per praepositionem prae et a qua est impositio huius compositi, praescientia non est relatio, qua referatur deus ad creaturam, sed econuerso. Et ideo non est relatio creatoris, sed creaturae, sed non est existens adhuc relatio, sed futura, et neque est in deo neque in creatura. Unde praescientia idem dicit, quod futuritio creaturae cum dei scientia uel posterioritas creaturae ad illam praeexistentem. Quod autem dixi, quod relatiua sunt simul natura, patet per praecedentia, quod hoc non requitit, quod sint semper simul secundum actuale esse, et ideo non sequitur aliquid esse coaeternum deo. Ex solutione huiusmodi patet responsio ad illud supra omissum in fine cap. XXXI et in cap. XXXII, quod oppositum est dudum in principio cap. XXXI de relatione prioritatis de deo dictae respectu creaturae, ne uideatur deus habere dependentiam a creatura. De hoc enim dico, sicut modo ultimo dixi de praescientia, et sicut superius in cap. XXVI dixi de his nominibus creator, creatura; dico enim, quod prius et posterius in temporalibus bene possunt esse diuersae relationes ita, quod haec duo nomina a diuersisi illis imponantur. In deo autem et creatura unam tantum dicunt relationem, et ab illa uttumque imponitur, scl. relationem posterioritatis creaturae. Unde mihi uidetur, quod in temporalibus bene dicitur prius, quod est ante aliud, et posterius, quod est post aliud; in deo autem et creatura prius dicitur post, quod est aliud ita, quod utrumque principaliter dicat posterioritatem creaturae per hoc quod dico post; haec enim praepositio ante uidetur ponere respectum aliquem in priori respectu posterioris. Unde si quando dicitur deus esse ante creaturam, hoc non est nisi quod creatura post erit. Tandem quaeret aliquis, cum superius dictum sit, quod correlatiua maxime, quae utrimque essentialiter referuntur, semper requirunt aliquam rem unam quasi extentam a termino in terminum, super quos terminos ipsa relatiua radicantur, quomodo hoc uerum sit de priori et posteriori, quae non simul sunt secundum actum. Et dicendum, quod prius et posterius in natura super rem uel naturam fundantur dicto modo quasi extentam, et prius et posterius in existentia super existentiam, cuius terminus prior est solitudo existentiae unius, et terminus posterior coexistentia alterius, prius et posterius in tempore super tempus continue extentum, et in omnibus his ordo est illud, quod quodammodo rationaliter extentum subicitur priori et posteriori in terminis suis.                           