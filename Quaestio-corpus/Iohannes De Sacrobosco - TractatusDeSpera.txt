Spera igitur ab Euclide sic describitur: spera est transitus circumferentie dimidii circuli quotiens fixa diametro quousque ad locum suum redeat circumducitur. Id est, spera est tale corpus rotundum et solidum quod describitur ab arcu smicirculi circumducto. Spera uero a Theodosio sic describitur: spera est corpus una superficie contentum in cuius medio punctus est a quo omnes linee ducte ad circum ferentiam sunt equales, et ille punctus dicitur centrum spere. Linea uero recta, transiens per centrum spere, applicans extremitates suas ad circumferentiam ex utraque parte, dicitur axis spere. Duo quidem puncta axem terminantia dicuntur poli mundi. Spera autem dupliciter diuiditur, scilicet secundum substantiam et secundum accidens. Secundum substantiam enim in speram nonam, que primus motus siue primum mobile dicitur, et in speram stellarum fixarum, que firmamentum nuncupatur, et in septem speras septem planetarum, quarum quedam sunt maiores, quedam minores, secundum quod plus accedunt uel recedunt a firmamento. Unde inter illas spera Saturni maxima est, spera uero lune minima, prout in presenti figuratione continetur. Secundum accidens quidem diuiditur in speram rectam et obliquam. Illi enim dicuntur habere speram rectam qui manent sub equinoctiali, si aliquis ibi manere possit. Et dicitur recta quoniam neuter polorum ma gis altero illis eleuatur uel quoniam illorum orizon intersecat equinoctialem et intersecatur ab eodem ad angulos rectos sperales. Illi uero dicuntur habere speram obliquam quicumque habitant citra equinoctialem uel ultra. Illis enim supra orizontem alter polorum eleuatur, reliquus semper deprimitur. Uel quoniam illorum orizon artificialis intersecat equinoctialem ad angulos impares et obliquoss. Uniuersalis autem mundi machina in duo diuiditur: in etheream et elementarem regionem. Elementaris quidem, alterationi continu e peruia, in quatuor diuiditur. Est enim terra tamquam centrum in medio omnium sita, circa quam aqua, circa aquam aer, circa aerem ignis est, illic purus et non turbidus, orbem lune attingens, ut ait Aristoteles in libro Metheororum. Sic enim disposuit deus gloriosus et sublimis. Et hec quatuor elementa dicuntur que uicissim a semetipsis alterantur, corrumpuntur et regenerantur. Sunt autem elementa corpora simplicia, que in partes diuersarum formarum minime diuidi possunt, ex quorum commixtione diuerse generatorum species fiunt, trium quorum quodlibet terram orbiculariter undique circumdat, nisi quantum siccitas terre hu mori aque obsistit ad uitam animantium. tuendam. Omnia etiam preter terram mobilia existunt, que ut centrum mundi ponderositate sui magnum extremorum motum undique equaliter fugiens rotunda spere medium possidet. Circa elementarem quidem regionem etherea lucida, a uariatione omni sua immutabili essentia immunis existens, motu continuo circulariter incedit. Et hec a philosophis quinta essentia nuncupatur, cuius nouem sunt spere, sicut in proximo pretactum est, scilicet lune, Mercurii, Ueneris, solis, Martis, Iouis, Saturni, stellarum fixarum, et celi ultimi. Istarum autem quelibet inferiorem sperice circumdat. Quarum quidem duo sunt motus. Unus enim est celi ultimi super duas axis extremitates, scilicet polum articum et polum antarticum, ab oriente per occidentem rediens in orientem, quem equinoctialis circulus per medium diuidit. Est etiam alius inferiorum sperarum motus per obliquum huic oppositus super axes suos distantes a primis gradibus. Sed primus omnes alias secum impetu suo rapit infra diem et noctem circa terram semel, illis tamen contra nitentibus, ut octaua spera in centum annis gradu uno. Hunc siquidem motum secundum di uidit per medium zodiacus, sub quo quilibet septem planetarum speram habet propriam, in qua defertur motu proprio contra celi motum et in diuersis spatiis temporum ipsum metitur, ut Saturnus in annis, Iupiter in, Mars in duobus, sol quidem in diebus et horis, Uenus et Mercurius fere similiter, luna uero in diebus et horis. Quod autem celum uoluatur ab oriente in occidentem, signum est quod stelle que oriuntur in oriente eleuantur paulatim et successiue quousque ueniant in medium celi, et sunt semper in eadem propinquitate et remotione adinuicem, et ita semper se habentes tendunt in occasum continue et uniformiter. Est et aliud signum. Stelle que sunt iuxta polum que nobis numquam occidunt, mouentur continue et uniformiter circa polum describendo circulos suos et sunt semper in equali distantia et propinquitate adinuicem . Unde per istos duos mo tus continuos stellarum tam tendentium ad occasum quam non patet quod firma mentum mouetur ab oriente in occidentem. Quod celum sit rotundum triplex est ratio: similitudo, commoditas, necessitas. Similitudo enim quoniam mundus sensibilis factus est ad similitudinem mundi architipi, in quo non est finis neque principium, unde ad huius similitudinem mundus sensibilis habet formam rotundam, in qua non est assignare principium neque finem. Commoditas, quia omnium corporum isoperimetrorum spera maximum est, omnium etiam formarum rotunda capacissima est. Quoniam igitur maximum et rotundum, ideo capacissima. Unde, cum mundus omnia contineat, talis forma fuit illi utilis et commoda. Necessitas, quia, si mundus esset alterius forme quam rotunde, scilicet trilatere uel quadrilatere uel multilatere, sequeretur quod locus aliquis esset uacuus et corpus sine loco, quorum utrumque falsum est, sicut patet in angulis eleuatis et circumuolutis. Item sicut dicit Alfraganus, si celum esset planum, aliqua pars celi esset nobis propinquior alia, scilicet illa que esset supra caput nostrum. Ergo stella ibi existens esset nobis propinquior quam existens in ortu uel in occasu. Sed que nobis propinquiora sunt maiora uidentur. Ergo sol existens in medio celi maior deberet uideri quam existens in ortu uel occasu, cuius contrarium uidemus contingere, maior enim apparet sol uel alia stella existens in oriente uel occidente quam in medio celi. Sed cum rei ueritas ita non sit, huius apparentie causa est quia in tempore hyemali uel pluuiali uapores ascen dunt inter aspectum nostrum et solem uel aliam stellam. Et cum illi uapores sint corpus diaphanum, disgregant radios nostros uisuales quod non comprehendunt rem in sua uera quantitate, sicut patet de denario proiecto in fundo aque limpide, qui propter similem disgregationem radiorum apparet maioris quam sue uere quantitatis. Quod terra etiam sit rotunda sic patet. Signa et stelle non equaliter oriuntur et occidunt omnibus hominibus ubique existentibus sed prius oriuntur et occidunt illis qui sunt iuxta orientem quam illis qui sunt iuxta occidentem, et huius nulla alia causa est nisi tumor terre. Quod autem orientalibus citius oriantur quam occidentalibus bene patet per ea que fiunt in sublimi. Una enim et eadem eclipsis lune numero que apparet nobis in prima hora noctis apparet orientalibus circa horam noctis tertiam. Unde constat quod illis fuit prius nox, et sol prius occidit eis quam occasus causa est tumor terre. nobis, cuius Quod terra etiam habeat tumorem a septentrione in austrum et econuerso sic patet. Existentibus uersus septentrionem quedem stelle sunt sempiterne apparitionis, scilicet que accedunt ad polum articum. Alie uero sunt sempiterne occultationis, que sunt propinque polo antartico. Si igitur aliquis procederet a septentrione uersus austrum, in tantum posset procedere quod stelle, que prius erant ei sempiterne apparitionis, iam tenderent in occasum. Et quanto magis accederet ad austrum, tanto plus mouerentur in occasum. Ille item idem homo iam posset uidere stellas que prius fuerant illi sempiterne occultationis. Et econuerso contingeret alicui procedenti ab austro uersus septentrionem. Huius autem rei causa est tantum tumor terre. Item si terra esset plana ab oriente in occidentem, tam cito orirentur stelle occidentalibus quam orientalibus, quod falsum est. Si terra etiam esset plana a septentrio ne in austrum et econuerso, stelle que essent alicui sempiterne apparitionis semper apparerent ei quocunque procederet, quod falsum est. Sed quod plana sit pre nimia eius quantitate uisui hominum apparet. Quod autem aqua habeat tumorem et accedat ad rotunditatem sic patet. Ponatur signum in littore maris et exeat nauis a portu et in tantum elongetur quod oculus existentis iuxta pedem mali non uideat signum. Stante uero naui oculus eiusdem existentis in summitate mali bene uidebit signum illud. Sed oculus existentis iuxta pedem mali melius deberet uidere signum quam qui est in sumitate, sicut patet per lineas ductas ab utroque ad signum. Et nulla alia huius rei causa est quam tumor aque. Excludantur enim omnia alia impedimenta sicut nebule et uapores as cendentes. Item, cum aqua sit corpus homogeneum, totum cum partibus erit eiusdem rationis. Sed partes aque, sicut in guttulis et roribus herbarum accidit, a rotundam naturaliter appetunt formam; ergo et totum cuius sunt partes. Quod autem terra sit in medio firmamenti sic patet. Existentibus in superficie terre stelle apparent eiusdem quantitatis, siue sint in medio celis siue iuxta ortum siue iuxta occasum, et hoc quia terra equaliter distat ab eis. Si enim terra magis accederet ad firmamentum in una parte quam in alia, aliquis existens in illa parte superficiei terre que magis accederet ad firmamentum non uideret celi medietatem. Sed hoc est contra Pto lomeum et omnes philosophos dicentes quod ubicumque existat homo sex signa oriuntur ei et sex occidunt, et medietas celi semper apparet, medietas uero occultatur. Illud idem est signum quod terra sit tamquam cen trum et punctus respectu firmamenti, quoniam, si terra esset alicuius quantitatis respectu firmamenti, non contingeret medietatem celi uideri. Item intelligatur superficies plana supra centrum terre diuidens eam in duo equalia et ipsum firmamentum. Oculus igitur existentis in centro terre uideret medietatem firmamenti. Idem existens in superficie terre uideret eandem medietatem. Ex hiis colligitur quod insensibilis est quantitas terre que est superficiei ad centrum et per consequens quantitas totius terre insensibilis est respectu firmamenti. Item dicit Alfraganus quod minima stellarum fixarum uisu notabilium maior est tota terra. Sed ipsa stella respectu firmamenti est quasi punctus, multo igitur fortius terra, cum sit minor ea. Quod autem terra in medio omnium immobiliter teneatur, cum sit summe gra uis, sic persuaderi uidetur. Omne enim graue. tendit ad centrum; centrum quidem punctus est in medio firmamenti; terra igitur, cum sit summe grauis, ad punctum illud naturaliter tendit. Item quicquid a medio mouetur uersus circumferentiam ascendit. Terra a medio mouetur, ergo ascendit, quod pro impossibili relinquitur. Totius autem orbis terre ambitus auctoritate Ambrosii, Theodosii et Eratosthenis philosophorum, stadiorum spatium continere diffinitur, unicuique quidem partium zodiaci deputando stadia. Sumpto enim astrolabio sub stellate noctis claritate per utrumque mediclinii foramen polo perspecto notetur graduum in qua steterit mediclinium multitudo. Deinde procedat cosmimetra directe contra septentrionem a meridie donec in alterius noctis clari tate uiso ut prius polo steterit altius uno gradu mediclinium. Post hoc mensus sit huius itineris spatium et in uenietur stadiorum. Deinde datis unicuique graduum tot stadiis terreni orbis ambitus inuentus erit. Ex hiis autem iuxta circuli et diametri regulam diameter terre sic inueniri poterit. Aufer am partem de circui tu terre, et remanentis tertia pars, hoc est,, et semis et tertia unius stadii, erit terreni orbis diameter siue spissitudo. Horum autem circulorum quidam sunt maiores, quidam minores, ut sensui patet. Maior enim circulus in spera dicitur qui, descriptus in superficie spere super eius centrum, speram diuidit in duo equalia; minor uero qui, descriptus in superficie spere, eam non diuidit in duo equalia sed in portiones inequales. Inter circulos uero maiores primo dicendum est de equinoctiali. Est igitur equinoctialis circulus quidam diuidens speram in duo equalia secundum quamlibet sui partem eque distans ab utroque polo. Et dicitur equinoctialis quia, quando sol transit per illum, quod est bis in anno, scilicet in principio Arietis et in principio Libre, est equinoctium in uniuersa terra. Unde appellatur equator diei et noctis, quia adequat diem artificialem nocti, et dicitur cingulus primi motus. Unde sciendum quod primus motus dicitur motus primi mobilis, hoc est, spere none siue celi ultimi, qui est ab oriente per occidentem rediens iterum in orientem, qui etiam dicitur motus rationalis ad similitudinem motus rationis qui est in microcosmo, id est, in homine, scilicet quando fit consideratio a creatore per creaturas in cre atorem ibi sistendo. Secundus motus est firmamenti et planetarum contrarius huic ab occidente per orientem iterum rediens in occidentem, qui motus dicitur irrationalis siue sensualitatis ad similitudinem motus microcosmi, qui est a corruptibilibus ad creatorem iterum rediens ad corruptibilia. Dicitur etiam cingulus primi motus quia diuidit primum mobile, scilicet speram nonam, in duo equalia eque distans a polis mundi. Unde notandum quod polus mundi qui nobis semper apparet dicitur polus septentrionalis, articus uel borealis. Septentrionalis dicitur a septentrione, hoc est, a minori Ursa, que dicitur a septem et trion, quod est bos, quia septem stelle que sunt in Ursa tarde mouentur, cum sint propinque polo.Uel dicuntur ille septem stelle septentriones quasi septem teriones, eo quod terunt partes circa polum. Articus quidem dicitur ab Arthos, quod est maior Ursa. Est enim iuxta maiorem Ursam. Borealis uero dicitur quia est in illa parte a qua uenit Boreas. Polus uero oppositus dicitur antarticus quasi contra articum positus. Dicitur etiam meridionalis quia est ex parte meridiei, et dicitur australis quia est in illa parte a qua uenit Auster. Ista duo puncta in firmamento stabilia dicuntur poli mundi, quia spere axem terminant et ad illos uoluitur mundus, quorum unus nobis semper apparet, reliquus occultatur. Unde Uirgilius: {Hic uertex nobis semper sublimis, at illum Sub pedibus Styx atra tenet Manesque profundi.} Est et alius circulus in spera qui intersecat equinoctialem et intersecatur ab eodem in duas partes equales, et una eius medietas declinat uersus septentrionem, alia uersus austrum. Et dicitur circulus iste zodiacus a zoe, quod est uita, quoniam secundum motum planetarum sub illo est omnis uita in rebus inferioribus. Uel dicitur a zodias, quod est animal, quia, cum diuidatur in partes equales, quelibet pars appellatur signum et nomen habet speciale a nomine alicuius animalis propter proprietatem aliquam conuenientem tam ipsi quam animali, uel propter dispositionem stellarum fixarum in illis partibus ad modum huiusmodi animalium. Iste uero circulus latine dicitur signifer, quia fert signa uel quia diuiditur in ea. Ab Aristotele uero in libro de generatione et corruptione dicitur circulus obliquus, ubi dicit quod secundum accessum et recessum solis in circulo obliquo fiunt generationes et corruptiones in rebus inferioribus. Nomina autem signorum, ordinatio et numerus in hiis patent uersibus: {Sunt Aries Taurus Gemini Cancer Leo Uirgo Libraque Scorpius Architenens Caper Amphora Pisces}. Quodlibet autem signum diuiditur in gradus, unde patet quod in toto zodiaco sunt gradus. Secundum astronomos iterum quilibet gradus diuiditur in minuta, quodlibet minutum in secunda, quodlibet secundum in tertia, et sic deinceps. Et sicut diuiditur zodiacus ab astronomo, ita et quilibet circulus in spera, siue maior siue minor, diuiditur in partes consimiles. Cum etiam omnis circulus in spera preter zodiacum intelligitur sicut linea uel circumferentia, solus zodiacus intelligitur superficies habens in latitudine gradus, de cuiusmodis gradibus iam locuti sumus. Unde patet quod quidam mentiuntur in astrologia dicentes signa esse quadrata, nisi abutentes nomine idem appellant quadratum et quadrangulum. Signum enim habet gradus in longitudine, uero in latitudine. Linea uero diuidens zodiacum in circuitu ita quod ex una parte sui relinquat sex gradus et ex alia parte alios sex dicitur linea eclip- tica, quoniam, quando sol et luna sunt linealiter sub illa, contingit eclipsis solis aut lune. Sol quidem semper decurrit sub ecliptica; omnes alii planete declinant uel uersus septentrionem uel uersus austrum, quandoque autem sunt sub ecliptica. Pars uero zodiaci que delinat ab equinoctiali uersus septentrionem dicitur septentrionalis uel borealis uel artica, et illa sex signa que sunt a principio Arietis usque ad finem Uirginis dicuntur signa septentrionalia. Alia pars zodiaci, ques declinat ab equinoctiali uersus meridiem, dicitur meridionalis uel australis, et sex signa que sunt a principio Libre usque in finem Piscium dicuntur meridionalia uel australia. Cum autem dicitur sol in Ariete uel in alio signo, sciendum quod in pro sub sumitur secundum quod nunc accipimus signum. In alia autem significatione dicitur signum piramis quadrilatera cuius basis est illa superficies quam appellamus signum. Uertex uero eius est in centro terre, et secundum hoc proprie loquendo possumus dicere planetas esse in signis. Tertio modo dicitur signum ut intelligantur sex circuli transeuntes super polos zodiacia et per principia duodecim signorum. Isti sex circuli diuidunt totam superficiem spere in duodecim partes, latas in medio, arctiores uero iuxta polos, et quelibet pars talis dicitur signum et habet nomen speciale a nomine illius signi quod intercipitur inter duas lineas, et secundum hanc acceptionem stelle que sunt iuxta polos dicuntur esse in signis. Item intelligatur corpus quoddam cuius basis sit signum secundum quod ultimo accepimus signum, acumen uero eius sit supra axem zodiaci. Tale igitur corpus in quarta significatione dicitur signum, secundum quam acceptionem totus mundus diuiditur in duodecim partes equales que dicuntur signa, et sic quicquid est in mundo est in aliquo signo. Sunt autem alii duo circuli in spera maiores qui dicuntur coluri, quorum officium est distinguere solstitia et equinoctia. Dicitur autem colurus a colon, quod est membrum, et uros, quod est bos siluester, quoniam quemadmodum cauda bouis siluestris erecta, que est eius membrum, facit semicirculum et non perfectum, ita colurus semper apparet nobis imperfectus, quoniam tantum una est eius medietas apparens. Colurus igitur distinguens solstitia transit per polos mundi et per polos zodiaci et per maximas solis declinationes, hoc est, per primos gradus Cancri et Capricorni. Unde primus punctus Cancri, ubi colurus iste intersecat zodiacum, dicitur punctus solstitii estiualis, quoniam, quando sol est in eo, est solstitium estiuale et non potest sol magis accedere ad zenith capitis nostri. Est autem zenith punctus in firmamento directe suprapositus capitibus nostris. Arcus uero coluri qui intercipitur inter punctum solstitii estiualis et equinoctialem appellatur maxima solis declinatio et est secundum Ptolomeum graduum et minutorum, secundum Almeon uero graduum et minutorum. Similiter primus punctus Capricornis dicitur punctus solstitii hyemalis, et arcus coluri interceptus inter punctum illum et equinoctialem dicitur alia maxima solis declinatio et est equalis priori. Alter quidem colurus transit per polos mundi et per prima puncta Arietis et Libre, ubi sunt duo equinoctia, unde appellatur colurus distinguens equinoctia. Isti autem duo coluri inter- secant sese super polos mundi ad angulos rectos sperales. Signa quidem solstitiorum et equinoctiorum in hiis patent uersibus: {Hec duo solstitia faciunt: Cancer, Capricornus. Sed noctes equant Aries et Libra diebus}. Sunt iterum alii duo circuli in spera maiores, scilicet meridianus et orizon. Est autem meridianus circulus quidam transiens per polos mundi et per zenith capitis nostri. Et dicitur meridianus quia, ubicumque sit homo et in quocumque tempore anni, quando sol raptu firmamenti peruenit ad suum meridianum, est illi meridies. Consimili ratione dicitur circulus medie diei. Et notandum quod ciuitates quarum una magis accedit ad orientem quam alia diuersos habebunt meridianos. Arcos uero equinoctialis interceptus inter duos meridianos dicitur longitudo ciuitatum. Si autem duo ciuitates eundem habeant meridianum, tunc equaliter distant ab oriente et occidente. Orizon uero est circulus diuidens inferius emipserium a superiori, unde appellatur orizon, id est, terminator uisus. Dicitur etiam circulus emisperii. Est autem duplex orizon, rectus scilicet et obliquus siue decliuis. Rectum orizontem et speram rectam habent illi quorum zenith est in equinoctiali, quoniam illorum orizon est circulus transiens per polos mundi diuidens equinoctialem ad angulos rectos sperales, unde dicitur orizon rectus et spera recta. Obliquum orizontem siue decliuem habent illi quibus polus mundi eleuatur supra orizontem, quoniam illorum orizon intersecat equinoctialem ad angulos impares et obliquos, unde dicitur orizon obliquus et spera obliqua siue decliuis. Zenith autem capitis nostri semper est polus orizontis. Unde ex hiis patet quod quanta est eleuatio poli mundi supra. orizontem, tanta est distantia zenith ab equinoctiali, quod sic patet. Cum in quolibet die naturali uterque colurus bis iungatur meridiano siue idem sit quod meridianus, quicquid de uno probatur et de reliquo. Sumatur igitur quarta pars coluri distinguentis solstitia que est ab equinoctiali usque ad polum mundi. Sumatur iterum quarta pars eiusdem coluri que est a zenith usque ad orizon. Cum zenith sit polus orizontis, iste due quarte, cum sint quarte eiusdem circuli, inter se sunt equales. Sed si ab equalibus equalia demantur uel idem commune, residua erunt equalia. Dempto igitur communi arcu, scilicet qui est inter zenith et polum mundi, residua erunt equalia, scilicet eleuatio poli mundi supra orizontem et distantia zenith ab equinoctiali. Dicto de sex circulis maioribus dicendum est de quatuor minoribus. Notandum igitur quod sol existens in primo puncto Cancri siue in puncto solstitii estiualis raptu firmamenti describit quendam circulum qui ultimo descriptus est a sole ex parte poli artici, unde appellatur circulus solstitii estiualis ratione superius dicta uel tropicus estiualis a tropos, quod est conuersio, quoniam tunc sol incipit conuertere se ad inferius emisperium et recedere a nobis. Sol iterum existens in primo puncto Capricorni siue solstitii hyemalis raptu firmamenti describit quendam circulum qui ultimo describitur a sole ex parte poli antartici, unde appellatur circulus solstitii hyemalis siue tropicus hyemalis, quia tunc sol conuertitur ad nos. Cum autem zodiacus declinet ab equinoctiali, et polus zodiaci declinabit a polo mundi. Cum igitur moueatur octaua spera et zodiacus, qui est pars octaue spere, circa axem mundi, et polus zodiaci mouebitur circa polum mundi. Et iste circulus, quem describit polus zodiaci circa polum mundi articum dicitur circulus articus. Ille uero circulus quem describit alter polus zodiaci circa polum mundi antarticum dicitur circulus antarticus. Quanta est enim maxima solis declinatio, tanta est distantia poli mundi ad polum zodiaci, quod sic patet. Sumatur colurus distinguens solstitia qui transit per polos mundi et polos zodiaci. Cum igitur omnes quarte unius et eiusdem circuli inter se sint equales, quarta huius coluri que est ab equinoctiali usque ad polum mundi erit equalis quarte eiusdem coluri que est a primo puncto Cancrio usque ad polum zodiaci. Ergo ab illis equalibus dempto communi arcu scilicet qui est a primo puncto Cancri usque ad polum mundi, residua erunt equalia, scilicet maxima solis declinatio et distantia poli mundi ad polum zodiaci. Cum autem circulus articus secundum quamlibet sui partem eque distet a polo mundi, patet quod illa pars coluri que est inter primum punctum Cancri et circulum articum fere dupla est ad maximum solis declinationem siue ad arcum eiusdem coluri qui intercipitur inter circulum articum et polum mundi articum, qui est equalis maxime solis declinationi. Cum autem colurus iste sicut alii circuli in spera sit 360 graduum, quarta eius erit 90 graduum. Cum igitur maxima solis declinatio secundum Ptolomeum sit 23 graduum et minutorum et totidem graduum sit arcus quis est inter circulum articum et polum articum, si ista duo simul iuncta, que fere faciunt 48 gradus, subtrahantur a 90, residuum erit graduum, quantus est arcus coluri qui est inter primum punctum Cancri et circulum articum. Et sic patet quod idem arcus fere duplus est ad maximam solis declinationem. Notandum etiam quod equinoctialis cum quatuor circulis minoribus dicuntur paralelli quasi eque distantes, non quia quantum primus distat a secundo, tantum secundus a tertio, quia falsum est, sicut iam patuit, sed quia quilibet duo circuli simul sumpti secundum quamlibet sui partem eque distant abinuicem. Et dicuntur paralellus equinoctialis, parallelus solstitii estiualis, paralellus hyemalis, paralellus articus et paralellus antarticus. Notandum etiam quod quatuor paralelli minores, scilicet duo tropici et paralellus articus et paralellus antarticus, distinguunt in celo quinque zonas siue quinque regiones, unde Uirgilius: {Quinque tenent celum zone, quarum una corusco Semper sole rubens et torrida semper ab igne}. Distinguuntur etiam totidem plage in terra directe predictis zonis supposite, unde Ouidius: {Totidemque plage tellure premuntur}. Illa igitur zona que est inter duos tropicos dicitur inhabitabilis propter calorem solis discurrentis semper inter tropicos. Similiter plaga terre illi directe supposita dicitur inhabitabilis propter feruorem solis discurrentis semper super illam. Ille uero due zone que circumscribuntur a circulo artico et circulo antartico circa polos mundi inhabitabiles sunt propter nimiam frigiditatem, quia sol ab eis maxime remouetur. Similiter intelligendum est de plagis terre illis directe suppositis. Ille autem due zone quarum una est inter tropicum estiualem et circulum articum et reliqua inter tropicum hyemalem et circulum antarticum habitabiles sunt et temperate a caliditate torride zone existentis inter tropicos et frigiditate zonarum extremarum que sunt circa polos. Idem intellige de plagis terre illis directe suppositis. Signorum autem ortus et occasus dupliciter accipitur, quoniam quantum ad poetas et quantum ad astronomos. Est igitur ortus et occasus signorum quoad poetas triplex, scilicet cosmicus, cronicus et eliacus. Cosmicus enim ortus siue mundanus est quando signum uel stella supra orizontem ex parte orientis de die ascendit. Et licet in qualibet die artificiali sex signa oriantur, tamen antonomastice signum illud dicitur cosmice oriri cum quo et in quo sol mane oritur. Et hic ortus proprius et principalis et cotidianus dicitur. De hoc ortu habemus exemplum in Georgicis ubi docetur satio fabarum et milii in uere sole existente in Tauro sic: {Candidus auratis aperit cum cornibus annum Taurus, et aduerso cedens canis occidit astro }. Occasus uero cosmicus est ratione oppositionis, quando sol oritur cum aliquo signo cuius signi oppositum occidit cosmice. De hoc occasu dicitur in Georgicis, ubi docetur satio frumenti in fine autumpni sole existente in Scorpione, qui cum oritur cum sole, Taurus ubi sunt Pleiades occidit: {Ante tibi Eoe Atlantides abscondantur Debita quam sulcis committas semina...} Cronicus ortus siue temporalis est quando signum uel stella post solis occasum supra orizontem ex parte orientis emergit de nocte, et dicitur temporalis ortus quia tempus mathematicorum nascitur cum solis occasu. De hoc ortu habemus exemplum in Ouidio de Ponto, ubi conqueritur moram exilii sui dicens: {Quatuor autumpnos Pleias orta facit}, significans per quatuor autumpnos quatuor annos transisse postquam missus erat in exilium. Sed Uirgilius uoluit in autumpno Pleiades occidere, ergo contrarii uidentur. Sed ratio huius est quod secundum Uirgilium occidunt cosmice, secundum Ouidium oriuntur cronice, quod bene potest contingere in eodem die sed differenter tamen, quia cosmicus occasus est respectu temporis matutini, cronicus uero ortus respectu uespertini. Cronicus occasus est ratione oppositionis, unde Lucanus : {Tunc nox Thessalicas urgebat parua sagittas}. Eliacus ortus siue solaris est quando signum uel stella potest uideri per elongationem solis ab illa que prius uideri non poterat solis propinquitate. Exemplum huius ponit Ouidius in Fastis sic: {Iam senis obliqua subsedits Aquarius urna}. Et Uirgilius in Georgicis: {Gnosiaque ardentis descendit stella corone}, que iuxta Scorpionem existens non uidebaturs dum sol erat in Scorpione. Occasus eliacus est quando sol ad signum accedit et illud sua presentias uideri non permittit. Huius exemplum est in uersu premisso: {Taurus et aduerso cedens canis occidit astro}. Sequitur de ortu et occasu signorum prout sumunt astronomi et prius in spera recta. Notandum igitur quod ortus uel occasus alicuius signi nihil aliud est quam illam partem equinoctialis oriri que oritur cum illo signo oriente, id est, ascendente supra orizontem, uel illam partem equinoctialis occidere que occidit cum illo signo occidente, id est, tendente sub orizonte. Signum autem recte oriri dicitur cum quo maior pars equinoctialis oritur, oblique cum quo minor. Similiter intelligendum est de occasu. Et sciendum quod in spera recta quatuor quarte zodiaci inchoate a quatuor punctis, duobus solstitialibus scilicet et duobus equinoctialibus, adequantur suis ascensionibus. Id est, quantum tempus consumit quarta zodiaci in suo ortu, in tanto tempore quarta equinoctialis illi conterminalis peroritur. Sed partes illarum quartarum uariantur nec habent equales ascensiones, sicut iam patebit. Est enim regula: quilibet duo arcus zodiaci oppositi equales et equaliter distantes ab aliquo quatuor punctorum iam dictorum equales habent ascensiones. Ex hoc sequitur quod signa opposita equales habent ascensiones. Et hoc est quod dicit Lucanus loquens de processu Catonis in Libiam uersus equinoctialem: {Non oblique meant, nec Tauro rectior exit Scorpius, aut Aries donat sua tempora Libre, Aut Astrea iubet lentos descendere Pisces. Par Geminis Chiron, et idem quod Charchinus ardens Humidus Egloceros, nec plus Leo tollitur Urna.} Hic dicit Lucanus quod existentibus sub equinoctiali signa opposita equales habent ascensiones et occasus. Oppositio autem signorum per hunc uersum habetur: {Sunt li ari scor tau sa gemi capri can a le pis uir.} Et notandum quod non ualet talis argumentatio: isti duo arcus sunt equales et simul incipiunt oriri et semper maior pars oritur de uno quam de reliquo, ergo ille arcus citius peroritur cuius maior pars semper oriebatur. Instantia huius argumentationis manifesta est in partibus predictarum quartarum. Si enim sumatur quarta pars zodiaci que est a principio Arietis usque in finem. Geminorum, semper maior pars oritur de quarta zodiaci quam de quarta equinoctialis sibi conterminali, et tamen ille quarte simul peroriuntur. Idem intellige de quarta zodiaci que est a principio Libre usque in finem Sagittarii. Item si sumatur quarta zodiaci que est a principio Cancri usque in finem Uirginis, semper maior pars oritur de quarta equinoctialis quam de quarta zodiaci sibi conterminali, et tamen ille due quarte simul peroriuntur. Idem intellige de quarta zodiaci que est a primo puncto Capriorni usque in finem Piscium. In spera autem obliqua siue decliui medietates zodiaci adequantur suis ascensionibus. Medietates dico quea sumuntur a duobus punctis equinoctialibus, quia medietas zodiaci, que est a principio Arietis usque in finem Uirginis, oritur cum medietate equinoctialis sibi conterminali. Similiter alia medietas zodiaci cum reliqua medietate equinoctialis. Partes autem illarum medietatum uariantur secundum suas ascensiones, quoniam in illa medietate zodiaci que est a principio Arietis usque in finem Uirginis semper maior pars oritur de zodiaco quam de equinoctiali, et tamen ille medietates simul peroriuntur. Econuerso contingit in reliqua medietate zodiaci que est a principio Libre usque in finem Piscium. Semper enim maior pars oritur de equinoctiali quam de zodiaco, et tamen ille medietates simul peroriuntur. Unde hic patet instantia manifestior contra argumentationem superius dictam. Arcus autem qui succedunt Arieti usque in finem Uirginis in spera obliqua minuunt ascensiones suas supra ascensiones eorundem arcuum in spera recta, et arcus qui succedunt Libre usque in finem Piscium in spera obliqua augent ascensiones suas supra ascensiones eorundem arcuum in spera recta. Augent, dico, secundum tantum quan titatem in quanta arcus succedentes Arieti minuunt. Ex hoc patet quod duo arcus equales et oppositi in spera decliui habent ascensiones suas coniunctas equales ascensionibus eorundem arcuum in spera recta simul sumptis, quia quanta est diminutio ex una parte, tanta est additio ex altera. Regula quidem est quod quilibet duo arcus equales et equaliter distantes ab alterutro punctorum equinoctialium inequales habent ascensiones. Ex predictis etiam patet quod dies naturales sunt inequales. Est enim dies naturalis reuolutio equinoctialis cum tanta parte quanta sol interim pertransit motu proprio contra firmamentum. Sed cum ascensiones illorum arcuum sint inequales, ut patet per predicta tam in spera recta quam obliqua, et penes additamenta illarum ascensionum considerentur dies naturales, de necessitate illi erunt inequales in spera recta propter unicam causam, scilicet propter obliquitatem zodiaci; in spera uero obliqua duabus de causis, scilicet propter obliquitatem zodiaci et obliquitatem orizontis obliqui. Tertia solet assignari causa, scilicet eccentricitas circuli solis. Notandum etiam quod sol tendens a primo puncto Capricorni per Arietem usque ad primum punctum Cancri raptu firmamenti describit a paralellos, qui etiam paralelli, etsi omnino non sint circuli sed spire, cum non sit sensibilis error in hoc, uis non constituatur sed circuli appellentur, de numero quorum circulorum sunt duo tropici et equinoctialis. Item iam dictos circulos describit sol raptu firmamenti quando descendit a primo puncto Cancri per Libram usque ad primum punctum Capricorni. Isti circuli dierum naturalium appellantur. Arcus autem qui sunt supra orizontem sunt arcus dierum artificialium; arcus uero qui sunt sub orizonte sunt arcus noctium. In spera igitur recta, cum orizon transeat per polos mundi, diuidit omnes istos circulos in partes equales, unde tanti sunt arcus dierum quanti sunt arcus noctium apud existentes sub equinoctiali. Unde patet quod existentibus sub equinoctiali, in quacumque parte firmamenti sit sol, semper est equinoctium. In spera autem decliui orizon obliquus diuidit solum equinoctialem in duas partes equales. Unde, quando sol est in alterutro punctorum equinoctialium, tunc arcus diei adequatur arcui noctis, et est equinoctium in uniuersa terra. Omnes uero alios circulos diuidit orizon obliquus in partes inequales, ita quod in omnibus circulis qui sunt ab equinoctiali usque ad tropicum Cancri et in ipso tropico Cancri maior est arcus diei quam noctis, id est, arcus supra orizontem quam sub orizonte. Unde in toto tempore quo sol mouetur a principio Arietis per Cancrum usque in finem Uirginis maiorantur dies supra noctes, et tanto plus quanto magis accedit ad Cancrum. In omnibus aliis circulis qui sunt inter equinoctialem et tropicum Capricorni maior est arcus sub orizonte et minor supra, unde arcus diei minor est quam arcus noctis et secundum proportionem arcuum minorantur dies supra noctes. Et quanto circuli sunt propinquiores tropico hyemali tanto magis minorantur dies. Unde uidetur quod, si sumantur duo circuli eque distantes ab equinoctiali ex diuersis partibus, quantus est arcus diei in uno, tantus est arcus noctis in reliquo. Ex quo sequitur quod, si duo dies naturales sumantur in anno equaliter remoti ab alterutro punctorum equinoctialium in oppositis partibus, quanta est dies artificialis unius, tanta est nox alterius et econuerso. Sed hoc est quantum ad uulgi sensualitatem in orizontis fixione. Ratio enim per ademptionem solis contra firmamentum in obliquitate zodiaci uerius diiudicat. Quanto quidem polus mundi eleuatur supra orizontem, tan to maiores sunt dies estatis, quando sol est in signis septentrionalibus; sed econuerso, quando sol est in signis australibus, tanto magis minorantur dies supra noctes. Notandum etiam quod sex signa, que sunt a principio Cancri per Libram usque in finem Sagittarii, habent ascensiones suas simul iunctas maiores ascensionibus reliquorum sex signorum, que sunt a principio Capricorni per Arietem usque in finem Geminorum. Unde illa sex signa prius dicta dicuntur recte oriri, ista sex oblique. Unde uersus: {Recta meant, obliqua cadunt a sidere Cancri Donec finitur Chiron; sed cetera signa Nascuntur prono, descendunt tramite recto.} Et quando nobis est maxima dies in estate, scilicet sole existente in principio Cancri, tunc oriuntur de die sex signa directe orientia, de nocte autem sex oblique. Econuerso, quando nobis est minima dies in anno, scilicet sole existente in principio Capricorni, tunc de die oriuntur illa sex signa oblique orientia, de nocte uero sex directe. Quando autem sol est in alterutro punctorum equinoctialium, tunc de die oriuntur tria signa directe orientia et tria oblique, et de nocte similiter. Est enim regula: quantumcumque breuis uel prolixa sit dies uel nox, sex signa oriuntur de die et sex de nocte, nec propter prolixitatem uel breuitatem diei uel noctis plura uel pauciora signa oriuntur. Ex hiis colligitur quod, cum hora sit spatium temporis quo medietas signi peroritur, in qualibet die artificiali, similiter in nocte, 12 sunt hore naturales. In omnibus autem aliis circulis, qui sunt a latere equinoctialis uel ex parte australi uel septentrionali, maiorantur uel minorantur dies uel noctes secundum quod plura uel pauciora de signis directe orientibus uel oblique oriuntur de die uel de nocte. Notandum autem quod illis quorum zenith est in equinoctiali sol bis in anno transit per zenith capitis eorum, scilicet quando est in principio Arietis et in principio Libre. Et tunc sunt illis duo alta solstitia, quando sol directe transit supra capita eorum. Sunt iterum illis duo ima solstitia, quando sol est in primis punctis Cancri et Capricorni, et dicuntur ima quoniam tunc solo maxime remouetur a zenith capitis eorum. Quod ex predictis patet, cum semper habeant equinoctium, in anno habebunt quatuor solstitia, duo alta et duo ima. Patet etiam quod duas habent estates sole existente in alterutro punctorum equinoctialium uel prope, et duas habent hyemes, scilicet sole existente in primis punctis Cancri et Capricorni uel prope. Et hoc est quod dicit Alfraganus quod hyemps et estas sunt illis unius et eiusdem complexionis, quoniam illa duo tempora que sunt nobis hyemps et estas sunt illis duo hyemes. Unde ex hiis uersuum Lucani patet expositio: {Deprehensum est hunc esse locum quo circulus alti Solstitii medium signorum percutit orbem}. Ibi enim appellat Lucanus circulum alti solstitii equinoctialem in quo contingunt duo alta solstitia sub equinoctiali existentibus. Orbem signorum appellat zodiacum quem medium, id est, mediatum, hoc est, diuisum in duo media equinoctialis percutit, id est, diuidit. Illis etiam contingit in anno habere quatuor umbras. Cum enim sol sit in alterutro punctorum equinoctialium, tunc in mane iacitur ” umbra eorum uersus occidentem, in uespere uero econuerso. In meridie est illis umbra perpendicularis, cum sol sit supra caput eorum. Cum autem sol est in signis septentrionalibus, tunc iacitur umbra eorum uersus austrum. Quando uero est in australibus, tunc iacitur uersus septentrionem. Illis etiam oriuntur et occidunt stelle que sunt iuxta polos sicut et quibusdam aliis habitantibus citra equinoctialem. Unde Lucanus: {Tunc furor extremos mouit Romanus Horestas Carmenosque duces, quorum iam flexus in austrum Ether non totam mergi tamen aspicit Arcton, Lucet et exigua uelox ubi nocte Boetes}. Ergo mergitur et parum lucet. Item Ouidius de eadem stella: {Tingitur oceano custos Eriman thidos urse Equoreasque suo sidere turbat aquas}. Ergo cadit secundum speram rectam. In situ autem nostro ille stelle numquam tendunt in occasum. Unde Uirgilius: {Hic uertex nobis semper sublimis}. Et Lucanus: {Axis inocciduus gemina clarissimus Arcto}. Item Uirgilius: {Arctos oceani metuentes equore tingi}. Illis autem quorum zenith est inter equinoctialem et tropicum Cancri contingit bis in anno quod sol transit per zenith capitis eorum, quod sic patet. Intelligatur circulus paralellus equinoctiali transiens per zenith capitis eorum. Iste circulus intersecabit zodiacum in duobus locis eque distantibus a principio Cancri. Sol igitur existens in illis duobus punctis transit per zenith capitis eorum, unde duas habent estates, duas hyemes, quatuor solstitia et quatuor umbras sicut existentes sub equinoctiali. In tali situ quidam. dicunt Arabiam esse, unde Lucanus loquens de Arabicis uenientibus Roman in auxilium Pompeio: {Ignotum uobis Arabes uenistis in orbem Umbras mirati nemorum non ire sinistras}. Quoniam in partibus suisa quandoque erant illis umbre dextre, quandoque sinistre, quandoque perpendiculares, quandoque orientales, quandoque occidentales. Sed quando uenerunt Romam citra tropicum Cancri, tunc semper habebant umbras septentrionales. Illis siquidem quorum zenith est in tropico Cancri contingit quod semel in anno transit sol per zenith capitis eorum, scilicet quando est in primo puncto Cancri, et tunc in una hora unius diei totius anni est illis umbra perpendicularis. In quali situ dicitur esse Syene ciuitas, unde Lucanus: {Umbras nusquam flectente Syene }. Hoc intellige in meridie unius diei, et per residuum totius anni iacitur illis umbra septentrionalis. Illis uero quorum zenith est inter tropicum Cancri et articum circulum contingit quod sol in sempiternum non transit per zenith capitis eorum, et illis semper iacitur umbra uersus septentrionem, qualis est situs noster. Notandum secundum quosdam quod Ethiopia uel aliquaª pars eius est citra tropicum Cancri, unde Lucanus: {Ethiopumque solum quod non premeretur ab ulla Signiferi regione poli nisi poplite laps Ultima curuati procederets ungula Tauri }. Dicunt enim quod ibi sumitur signum equiuoce pro duodecim parte zodiaci et pro forma animalis que secundum maiorem partem est in signo quod denominat. Unde Taurus cum sit in zodiaco secundum maiorem sui partem, tamen extendit pedem suam ultra tropicum Cancri et ita premit Ethiopiam, licet nulla pars zodiaci premat eam. Si enim pes Tauri, de quo loquitura autor, extenderetur uersus equinoctialem, ut esset in directo Arietis uel alterius signi, tunc premeretur ab Ariete et Uirgine uel aliis signis, quod patet per circulum paralellum equinoctiali circumductum per zenith capitis Ethiopum et Arietem et Uirginem uel alia signa. Sed cum philosophica ratio huic contrarietur, non enim essent ita denigrati, si in temperata nascerentur habitabili, dicendum quod illa pars Ethiopie de qua loquitur Lucanus est sub equinoctiali circulo, et quod pes Tauri de quo loquitur extenditur uersus equinoctialem. Sed distinguitur inter signa cardinalia et regiones. Nam signa cardinalia dicuntur duo signa in quibus contingunt solstitia et duo in quibus contingunt equinoctia. Regiones uero appellantur signa intermedia, et secundum hoc patet quod, cum Ethiopia sit sub equinoctiali, non premitur ab aliqua regione sed tantum a duobus signis cardinalibus, scilicet Aries et Libra. Illis quidem quorum zenith est in artico circulo contingit in quolibet die anni quod zenith capitis eorum est idem cum polo zodiaci, et tunc habent zodiacum siue eclipticam pro orizonte. Et hoc est quod dicit Alfraganus quod ibi circulus zodiaci flectitur supra circulum emisperii. Sed cum firmamentum continue moueatur, circulus orizontis intersecabit zodiacum in instanti, et cum sint maximiza circuli in spera, intersecabit in partes equales, unde statim medietas zodiaci emergit supra orizontem et reliqua deprimitur sub orizonte. Et hoc est quod dicit Alfraganus, quod ibi occidunt repente sex signa et reliqua sex oriuntur cum toto equinoctiali. Cum etiam ecliptica sit orizon illorum sole existente in primo puncto Cancri erit illis una dies horarum et quasi instans pro nocte, quoniam in instanti sol tangit orizontem eorum et statim emergit, et ille contactus est illis pro nocte. Econuerso contingit illis sole existente in primo puncto Capricorni, quia tunc est illis una nox horarum et quasi instans pro die. Illis autem quorum zenith est inter circulum articum et polum mundi articum contingit quod orizon illorum intersecabit zodiacum in duobus punctis eque distantibus a principio Cancri, et in reuolutione firmamenti contingit quod illa portio zodiaci intercepta semper relinquitur supra orizontem. Unde patet quod, quamdiu sol est in illa portione, eritª unus dies continuus sine nocte. Ergo si fuerit ad quantitatem unius signi, erit ibi dies continuus unius mensis sine nocte; si ad quantitatem duorum signorum, erit dies continuus sine nocte duorum mensium, et ita deinceps. Similiter con tingit eisdem quod portio intercepta ab illis duobus punctis eque distantibus a prin cipio Capricorni semper relinquitur sub orizonte. Unde, quando sol est in illa portione intercepta, erit una nox continua sine die, breuis uel magna secundum quantitatem intercepte portionis. Signa autem reliqua, que eis oriuntur et occidunt, prepostere oriuntur et occidunt. Oriuntur prepostere, sicut Taurus ante Arietem, Aries ante Pisces, Pisces ante Aquarium, et tamen signa hiis opposita oriuntur recto ordine. Occidunt prepostere, sicut Scorpius ante Libram, Libra ante Uirginem, et tamen signa hiis opposita occidunt directe. Illis autem quorum zenith est in polo artico contingit quod illorum orizon est idem quod equinoctialis. Unde, cum equinoctialis intersecet zodiacum in partes equales, sic et illorum orizon relinquet medietatem zodiaci supra et reliquam infra. Unde, cum sol decurrat per illam medietatem, que est a principio Arietis usque in finem Uirginis, erit unus dies continuus sine nocte. Et cum decurrat sol in reliqua medietate, que est a principio Libre usque in finem Piscium, erit una nox continua sine die. Quare una medietas totius anni est una dies artificialis et alia medietas una nox, unde totus annus est ibi unus dies naturalis. Sed cum ibi numquam magis gradibus sol sub orizonte deprimatur, uidetur quod illis sit dies continuus sine nocte, nam et nobis dies dicitur ante solis ortum supra orizontem. Hoc autem est quantum ad uulgarium sensualitatem, non enim est dies artificialis quantum ad philosophicam rationem nisi ab ortu solis usque ad occasum eius sub orizonte. Ad hoc iterum quod lux uidetur ibi esse perpetua, dicendum quod aer ibi nubilosus est et spissus, radius enim solaris debilis ibi existens uirtutis plus de uaporibus eleuat quam consumere ualet, unde aerem non serenat. Imaginetur autem circulus quidam in superficie terre directe suppositus equinoctiali. Intelligatur etiam alius circulus in superficie terre transiens per orientem et occidentem et per polos mundi. Isti duo circuli intersecant sese in duobus locis ad angulos rectos sperales et diuidunt totam terram in quatuor quartas, quarum una est nostra habitabilis, illa scilicet que intercipitur inter semicirculum ductum ab oriente in occidentem in superficie equinoctialis et semicirculum ductum ab oriente in occidentem per polum articum. Nec tamen illa tota est habitabilis, quoniam partes illius propinque equinoctiali inhabitabiles sunt propter nimium calorem. Similiter partes eius propinque polo artico inhabitabiles sunt propter nimiam frigiditatem. Intelligatur igitur linea una eque distans ab equinoctiali diuidens partes quarte inhabitabiles propter calorem a partibus habitabilibus que sunt uersus septentrionem. Intelligatur etiam linea alia eque distans a polo articos diuidens partes quartes inhabitabiles propter frigus a partibus habitabilibus que sunt uersus equinoctialem. Inter istas etiam duas lineas extremas intelligantur sex linee paralelle equinoctiali, que cum duobus prioribus diuidunt partem totalem quarte habitabilem in septem portiones, que dicuntur septem climata. Medium igitur primi climatis est ubi maioris diei prolixitas est 13 horarum, et eleuatur polus mundi supras circulum emisperii 16 gradibus, et dicitur clima Diameroes. Initium uero eius est ubi maioris diei prolixitas est 12 horarum et dimidie et quarte unius hore, et eleuatur polus supra orizontem 12 gradibus et dimidio et quarta unius, et extenditur eius latitudo usque ad locum ubi longitudo prolixioris diei est horarum et quarte unius, et eleuatur polus 20 gradibus et dimidio, quod spatium terre est 440 miliariorum. Medium autem secundi climatis est ubi maior dies est 13 horarum et dimidie, et eleuatio poli supra orizontem 24 graduum et quarte partis unius, et dicitur clima Diasyenes. Latitudo uero eius ex termino primi climatis usque ad locum ubi est dies prolixior 13 horarum et dimidie et quarte partis unius hore, et eleuatur polus 27 gradibus et dimidio, quod spatium terre est 400 miliariorum. Medium tertii climatis est ubi sit longitudo diei prolixioris 14 horarum, et eleuatio poli supra orizontem 30 graduum et dimidie et quarte partis unius, et dicitur clima Dialexandrios. Latitudo quidem eius est a termino secundi climatis usque ubi prolixior dies est 14 horarum et quarte unius, et altitudo poli 33 graduum et duarum tertiarum, quod spatium terre est 350 miliariorum. Medium quarti climatis est ubi maior dies est 14 horarum et dimidie, et axis altitudo 36 graduum et duarum quintarum, et dicitur clima Diarhodos. Latitudo uero eius est ex termino tertii climatis usque ubi prolixitas diei est 14 horarum et dimidie et quarte unius, et eleuatio poli 39 graduum, quod spatium terre est 300 miliariorum. Medium quinti climatis est ubi maior dies est 15 horarum, et eleuatio poli 41 graduum et tertie partis unius, et dicitur clima Diaromes. Latitudo uero eius est ex termino quarti climatis usque ubi prolixitas diei sit 15 horarum et quarte unius, et axis eleuatio 43 graduum et dimidii, quod spatium terre est 255 miliariorum. Medium sexti climatis est ubi prolixior dies est 15 horarum et dimidie, et eleuatur polus supra orizontem 45 gradibus et duabus quintis unius, et dicitur clima Diaboristenes. Latitudo eius est ex termino quinti climatis usque ubi longitudo diei prolixior est 15 horarum et dimidie et quarte unius, et axis eleuatio 47 graduum et quarte unius, que distantia terre est 212 miliariorum. Medium septimi climatis est ubi prolixitas diei sit 16 horarum, et, eleuatio poli supra orizontem 48 graduum et duarum tertiarum et dicitur clima Diaripheos. Eius uero latitudo est ex termino sexti climatis usque ubi maxima dies est 16 horarum et quarte unius, et eleuatur polus supra orizontem 50 gradibus et dimidio, quod spatium terre est 185 miliariorum. Ultra autem huius septimi climatis terminum, licet plures sint insule et hominum habitationes, quicquid tamen sit, quoniam praue est habitationis, sub climate non computatur. Omnis itaque inter terminum initialem climatum et finalem eorundem diuersitas est trium horarum et dimidie, et ex eleuatione poli supra orizontem graduum. Sic igitur patet uniuscuiusque climatis latitudo a principio ipsius uersus equinoctialem usque in finem eiusdem uersus polum articum, et quod primi climatis latitudo maior est latitudine secundi, et sic deinceps. Longitudo autem climatis potest appellari linea ducta ab oriente in occidentem eque distans ab equinoctiali. Unde longitudo primi climatis maior est longitudine secundi, et ita deinceps, quod contingit propter angustias spere. Notandum quod sol unicum habet circulum per quem mouetur in superficie ecliptice, et est eccentricus. Eccentricus quidem dicitur omnis circulus, et solis talis, qui diuidens terram in partes equales non habet centrum suum cum centro terre sed extra. Punctus autem in eccentrico qui maxime accedit ad firmamentum appellatur aux siue augis, quod interpretatur eleuatio. Punctus uero oppositus, qui maxime remotus est a firmamento, dicitur oppositio augis. Solis autem ab occidente in orientem duo sunt motus, quorum unus est ei propriusa in circulo suo eccentrico, quo mouetur in omni die ac nocte 60 minutis fere. Alius uero tardior est motus spere ipsius super polos axis circuli signorum et est equalis motui spere stellarum fixarum, scilicet in annis gradu uno. Ex hiis itaque duobus motibus colligitur cursus eius in circulo signorum ab occidente in orientem, per quem abscidit circulum signorum in 365 diebus et quarta unius diei preter rem modicam que nullius est sensibilitatis. Quilibet autem planeta preter solem tres habet circulos: scilicet, equantem, deferentem et epiciclum. Equans quidem lune est circulus concentricus cum terra et in superficie ecliptice. Eius uero deferens est circulus eccentricus nec est in superficie ecliptice, immo una eius medietas declinat uersus septentrionem, alia uersus austrum. Et intersecat deferens equantem in duobus locis, et figura intersectionis appellatur draco, quoniam lata est in medio et angustior uersus finem. Intersectio autem illa per quam mouetur luna ab austro in aquilonem appellatur caput draconis; reliqua uero intersectio per quam mouetur a septentrione in austrum dicitur cauda draconis. Deferens quidem et equans cuiuslibet planete sunt equales. Et sciendum quod tam deferens quam equans Saturni, Iouis, Martis, Ueneris et Mercurii sunt eccentrici et extra superficiem ecliptice, et tamen illi duo sunt in eadem superficie. Quilibet etiam planeta preter solem habet epiciclum, et est epiciclus circulus paruus per cuius circumferentiam defertur corpus planete, et centrum epicicli semper defertur in circumferentia deferentis. Si igitur due linee ducantur a centro terre ita quod includant epiciclum, una ex parte orientis, reliqua ex parte occidentis, punctus contactus ex parte orientis dicitur statio prima, punctus uero contactus ex parte occidentis dicitur statio secunda. Et quando planeta est in alterutra illarum stationum, dicitur stationarius. Arcus autem epicicli superior inter duas stationes interceptus dicitur directio, et quando planeta est in illo, dicitur directus. Arcus uero epicicli inferior inter duas stationes dicitur retrogradatio, et planeta ibi existens dicitur retrogradus. Lune autem non assignatur statio, directio uel retrogradatio, unde non dicitur luna stationaria, directa uel retrograda propter uelocitatem motus eius in epiciclo. Cum autem sol sit maior terra, necesse est quod medietas spere terre a sole semper illuminetur et quod umbra terre extensa in aere tornatilis minuatur in rotunditate donec deficiat in superficie circuli signorum inseparabilis a nadir solis. Est autem nadir punctus directe oppositus soli in firmamento. Unde cum in plenilunio luna fuerit in capite uel cauda draconis sub nadir solis, tunc terra interponetur soli et lune, et conus umbre terre cadet supra corpus lune. Unde, cum luna lumen non habeat nisi a sole, in rei ueritate deficit a lumine et est eclipsis generalis, si fuerit in capite uel cauda di recte; particularis uero, si fuerit prope infra metas scilicet determinatas eclipsi. Et semper contingit in plenilunio uel circa. Unde, cum in qualibet oppositione, hoc est, in plenilunio, non sit luna in capite uel in cauda draconis nec supposita nadir solis, non est necesse in quolibet plenilunio lunam pati eclipsim. Cum autem luna fuerit in capite uel in cauda draconis uel prope infra metas et in coniunctione cum sole, tunc corpus lunare interponetur inter aspectum nostrum et corpus solare, undes obumbrabit nobis claritatem solis. Et ita sol patietur eclipsim, non quia deficits a lumine sed quia deficit nobis propter interpositionem lune inter aspectum nostrum et solem. Ex hiis patet quod semper debet esse eclipsis solis ins coniunctionesa siue in nouilunio. Notandum etiam quod quando est eclipsis lune, est eclipsis in omni terra. Sed quando est eclipsis solis, nequaquam, immo in uno climate est eclipsis, in alio non, quod contingit propter diuersitatem aspectus in diuersis climatibus. Unde Uirgilius elegantissime naturam utriusque eclipsis sub compendio tetigit dicens, {Defectus lune uarios solisque labores}. Ex predictis etiam manifestum est quod, cum eclipsis solis esset in passione domini et eadem passio esset in plenilunio, illa eclipsis non fuit naturalis, immo miraculosa et contrarias nature, quoniam eclipsis solis in nouilunio uel circa debet contingere. Propter hoc legitur Dionysius Ariopagita in eadem passione dixisse: Aut deus nature patitur, aut machina mundi dissoluetur. 