Tractatum de spera. Quia hic tractatus de spera astronomie subicitur, primo uidendum est quid sit astronomia et quot et que sint eius species, et de causis huius libri. Est autem astronomia scientia regulans motum corporum superelestium tum in se tum in suis effectibus considerans uniuersaliter. Unde ex hac diffinitione due eius species innuuntur que due a philosophis magna sapientia nuncupantur quia sunt de quantitate continua mobili, que proprie magnitudo mobilis dicitur et est celum in quo primum gloria patuit conditoris et philosophandi occasio est indita creaturis, unde philosophi celi pulchritudinem et eius motum admirantes philosophari inceperunt. Prima ergo species astronomie est que de motu celi et circulorum eius et qualitate et quantitate ipsorum ceterisque passionibus eorum tantum in se simpliciter considerat et que species habetur ex hoc uerbo, tum in se, posito in diffinitione predicta et hec proprie pure mathematica est. Secunda uero species est etiam de motu celi et circulorum eius non absolute sed per comparationem ad diuersos effectus in hoc mundo inferiori et hoc innuitur in illo uerbo, tum in suis effectibus, secundo ibidem posito et hec pure naturalis est. Unde tota astronomia partim mathematica partim naturalis est, quare consequens est ipsam esse totius naturalis philosophie et mathematice ligamentum. Naturali omissa parte de parte mathematica prosequimur. De hac quidem dupliciter determinatur, demonstratiue ut a Ptolomeo, Geber, et Thebit et aliis, narratiue ut ab Alfragano, Martiano et ab isto scilicet magistro Iohanne de Sacrobosco huius libri compilatore. Ex hiis igitur patet causa efficiens, quia magister Iohannes de Sacrobosco, et causa materialis, quia magnitudo mobilis que in celo est tamquam in subiecto primo, et cui parti philosophie subiciatur, quia illi parti mathematice que astronomia dicitur. Causa uero finalis duplex est, intra et extra: intra cognitio eorum que hic dicuntur; extra triplex, propinquus quia sine hoc libro residue partis astronomie negatur adeptio, remotior ad secunde philosophie disciplinas, remotissimus quo in cognitionem primi ordinamur in quem omnes scientie terminantur. Causa autem formalis duplex est: forma tractandi que idem est quod modus agendi et est communis, et forma tractatus que consistit in diuisione libri. Diuiditur autem iste liber in prohemium et in executionem que incipit ibi, Spera igitur. In prohemio author breuiter formam tractatus innuit, primo in generali, secundo in speciali, ibi, Dicentes primo quid spera, et ibi dicit quid in prima huius operis particula dicetur, secundo dicit quid in secunda parte dicetur, In secundo etc., et sic de tertia et quarta. Iste liber diuiditur in duas partes, scilicet in prohemium et executionem, secunda ibi, Spera igitur, et illa in duo. Primo enim de spera diffinitiue et diuisiue dicitur, secundo de forma totius uniuersi, ibi, Uniuersalis autem. Prima pars est presentis lectionis et diuiditur in duo, quia primo dicitur de spera diffinitiue, secundo diuisiue, ibi, Spera autem dupliciter. Habet ergo prima lectio in uniuerso tres partes, quia in prima proponit distinguendo suum librum per capitula dicendo quid in unocumque dicturus est, secundo exequitur determinando quid sit spera diffinitiue secundum quod diuersi philosophi ipsam diffiniuerunt, in tertio dicitur de ea diuidendo. Spera igitur. Prosequitur et habet quatuor partes seu quatuor capitula iam pretacta que ubi incipiant satis patet. Sed in prima parte principali primo dicitur de spera diffinitiue et diuisiue, secundo de natura uniuersi et partium eius et motu et aliis accidentibus, ibi, Uniuersalis mundi. Primo adhuc de spera diffinitiue, secundo diuisiue, ibi, Spera autem dupliciter. Adhuc primo diffinit speram secundum Euclidem; secundo secundum Theodosium, ibi, Spera autem secundum Theodosium; tertio ex hiis quid centrum quid axis et poli spere, ibi, Et ille punctus. Spera uero etc. Prosequitur de spera diffinitiue secundum Euclidem; transitus etc. abstractum pro concreto, id est, quod pertransitur passiue. Spera uero. Secundo de spera diffinitiue secundum Theodosium et nota quod triplex est superficies: conuexa ut exterior pars cifi, concaua ut interior pars eiusdem, plana ut pellis extensa. Hic autem sumitur pro conuexa. Nota differentiam inter circumferentiam et circulum, quia circumferentia solum est linea circa, sed circulus est tota illa superficies que est infra illam lineam. Quod dicitur ad differentiam motus totius circumferentie quod est in girum exponitur sic: spera est transitus circumferentie dimidii circuli, id est, que est dimidia circumferentia est dimidius circulus. Nota quod differentia est inter diametrum et axem quantum ad hoc quod diameter est circuli in plano, axis uero in corpore rotundo. Unum tamen sepe pro alio accipitur. Nota quod solidum dicitur tribus modis. Uno modo dicitur solidum idem quod durum sicut terra. Alio modo dicitur solidum idem quod continuum, et sic elementa et corpora supercelestia dicuntur solida. Tertio modo est aliquid habens trinam dimensionem, longitudinem, latitudinem et profunditatem, et sic idem est quod corpus, unde non est ibi nugatio, Spera est corpus solidum. Spera autem dupliciter etc. Hic secundo determinat de spera diuisiue et primo diuidit, rationibus secundo declarat. Uniuersalis mundi machina. Hic dicitur de natura uniuersi et partium eius et aliis accidentibus, et primo in generali in se, secundo in speciali in suis primis et extremis partibus, ibi, Quod autem celum. Primo ponit diuisionem uniuersi, secundo membra declarat, Elementaris quidem, et in hac primo de elementari, secundo de etherea, Circa elementarem. Primo adhuc de natura et partibus elementaris et situ partium et ordine in generali, secundo ostendit quare dicuntur elementa et quid sint elementa, El hec quatuor, tertio de forma et situ et motu ipsorum in speciali, ibi, Quorum trium. Uniuersalis etc. Hic secundo exequitur de natura uniuersi et primo in generali dat diuisionem, et secundo membra declarat, et primo de elementari quid sit. Alterationi continue peruia id est, obediens et subiacens generationi et corruptioni continua de proximo ad proximum; et nota quod quedam est alteratio que fit per qualitates actiuas et passiuas, et hec in hiis inferioribus, alia que non fit per tales qualitates sicut alteratio luminis in luna, et hec alteratio in superioribus. Purus et non turbidus, dicit quia uapores ad regionem igneam ascendere non possunt sed occupantur in medio interstitio aeris frigidi et ibi inspissantur et condensantur et fiunt pluuie et alie impressiones ut nix grando etc. Uel dicitur purus ad differentiam illius qui continuatur cum aere, quia miscetur siccitas ignis cum humiditate aeris. Sed attingens orbem lune ibi est purus et non permixtus cum alio. Et hec quatuor elementa: hic ostendit quare dicuntur elementa, secundo quid sint elementa in plurali, quia in mixtis non sufficit unum sed plura, ex uno enim non fit mixtio. Simplicia non intelliguntur ab se sed respectiue, quia in hoc mundo composito omnia simplicia sunt composita. Minus cum componit aliquid magis compositum naturam simplicis induit et ideo simplicius est respectu eius. Nota quod simplex dicitur duobus modis: uno modo opponitur composito, et sic elementa non sunt simplicia, quia quodlibet componitur ex duabus qualitatibus; alio modo dicitur oppositum mixtioni, et sic elementa sunt simplicia quia non sunt mixta. Quorum: hic determinat de forma et situ elementorum in speciali, secundo de motu cum dicit, Omnis etiam preter. Nisi quantum siccitas etc. Ad hoc intelligendum nota quod quorundam philosophorum fuerit opinio quod unumquodque elementum sua propria habeat animalia, ex quo sunt et uiuunt, et sicut uniuscuiusque elementi suum proprium est animal, sic omnium commune animal esse debet, ut nihil deficiat uniuerso. Hec autem esse non poterat figura elementorum in suis orbibus concentrica remanente. Natura igitur orbibus remanentibus concentricis meditulliorum elementorum centra preter terre in partem australem retraxit et sic superficies terre septentrionalis remansit discooperta in qua animal illud commune omnibus elementis locaretur. Sed cum adhuc planetis et maxime sole in orbibus suis concentrice manentibus super eandem partem terre contingeret illud animal corrumpi propinquitate motus et luminis eorum, iterum centrum et motus eorum intra suos concentricos in septentrionem sunt retracta. In illa parte, Circa elementare, determinat de etherea et primo quid sit et forma motus eius, secundo de diuisione eius et numero partium eius, Cuius nouem sunt spere, tertio de qualitate motus earum et quantitate, Quarum quidem, et in hac primo de qualitate motus celorum, secundo de quantitate motus eorum, Sed primus. Cuius sunt none spere. Ins parte ista ponit ordinem quinte essentie incipiens a spera lune, que non participat proprietatem quatuor elementorum, quia nec est grauis nec leuis nec recipit peregrinas impressiones, et hec quinta essentia nuncupatur. Est enim prima essentia regio terre gradientium, secunda regio aque natantium, tertia aeris uolantium, quarta ignis ardentium, quinta essentia etherea regio in qua corpora celestias rotantur sperice, et inuoluit superior inferiorem sicuts cepa cepam. Deinde, cum dicit, Quarum quidems duo, narrat motum eorum duplicem, scilicet celi ultimi, id est, none spere ab oriente in occidentem continue et uniformiter, inferior autem sicut octaue spere siue firmamenti cum speris septem planetarum mouentur motu contrario, scilicet ab occidente in orientem super polos suos distantes a polis primi mobilis 23 gradibus. Sed primus motus, scilicet primi mobilis motu sue influentie et sua uirtute rapit secum uiolenter omnes inferiores ab oriente in occidentem infra diem et noctem circa terram semel. Ex hiis nota duplicem sperarum motum et duplicem planetarum, sed isti motus secundum naturales et Aristotelem possibiles sunt in imaginatione sola. Et secundum ipsos omnes spere habent motum proprium ab oriente in occidentem et quelibet octo sperarum mouetur motu diurno uirtute none spere ab oriente in occidentem. Sed motus ipsarum diuersificatur secundum elongationem a primo mobili, quia spera octaua propinquior est, ideo recipit maiorem influentiam et magis sequitur motum none spere, et que magis recedunt minus, quapropter uidentur spere incedere contra primum motum. Nota quod duplex est motus secundum totum et secundum partes. Secundum totum mouentur elementa, alio modo secundum partes mouetur celum, quia licet moueatur in loco, non tamen mutat locum. Quod autem celum. Ostenso supra de uniuersi partium natura numero ordine motu situ etc., hic eadem in primis extremis partibus ipsius, scilicet celo et terra, ostendit, ut de intermediis partibus eadem intelligantur ostensa. Est enim utra pars unicum indiuiduum sicut et alia quod in se et in suis partibus est unius nature et continuum, in quo uicem capitis celum, pedis uero terra obtinet, a qua densissima in circumferentiam partes subtiliores rariores et leuiores motuique aptiores existunt. Et primo ostendit celum moueri et formam rotundam esse, secundo de terra hec et alia ostendit, Quod autem terra. Primo adhuc ostendit motum celi, secundo formam, Quod autem celum. Primo dat intentum, secundo illud declarat, Stelle, et ibi primo ponit duo media, secundo concludit ex hiis, Unde per istos. Primum medium per stellas occidentes, ratio talis: stelle non mouentur motu diurno nisi per motum celi, sed stelle procedunt ab oriente ad occidentem, ut sensui patet, ergo et celum. Et intellige celum pro nona spera. Hic secundo probat idem per stellas non occidentes. Hic tertio concludit propositionem. Quod autem celum etc. Hic dicitur de figura celi et primo dat suum intentum, secundo prosequitur, ibi, Similitudo; et in hac primo ostendit rotunditatem celi per similitudinem; secundo per commoditatem, ibi, Commoditas; tertio per necessitatem, ibi, Necessitas; qaurto per auctoritatem, ibi, Item sicut dicit Alfraganus. Et nota quod architipus dicitur ab archos, quod est princeps, et thipos, figura que prius fiat. Et hic mundus architipus eternus, alter non, cum inceperit, mundus enim architipus est idea siue imago huius mundi sensibilis existens in mente conditoris que coeterna est ipsi conditori. Isoperimetrus dicitur ab ydos, quod est figura, et peri, quod est circum, et metros, quod est mensura, quasi corpus mensurabile circulari figura. Et sunt multe eius species spericum, columpnare, ouale, piramidale, et lenticulare cum eorum semissibusinter quas species sperica omnibus est capacior, quod patet si supra diametrum cuiuslibet earum sperica figuretur, ut hic ubi super eundem diametrum fit figura oualis acbd et sperica aebf. Manifestum est hanc excedere aliam in duabus lunulis. Quod figura circuli plus in se contineat quam quelibet alia: huius ratio est quia eius extremitates equaliter abinuicem distant, unde dicit Aristoteles in primo Posteriorum quod uulnera circularia tardius sanantur quam oblonga, quia in ipsis caro minus adinuicem potest attingere, ideo etc. Necessitas, scilicet naturalis, quia omne corpus in loco et nullus locus uacuus, quia hoc probatum est in tertio Phisicorum. Exemplum in canna posita una extremitate in aqua et alia in ore uel obturetur in illa parte, ne locus sit uacuus ascendet aqua, quamuis hoc sit contra naturam eius, cum semper querat centrum, nam possibilius est graue ascendere sursum quam ponere locum uacuum. Et hoc est ratio naturalis quod celum non potest habere nisi formam rotundam. Sed cum rei ueritas. Nota quod ad hoc quod res uisa debite comprehendatur sub sua figura, scilicet figura et colore, exiguntur tria: primum quod res sit in debita distantia, secundo quod organum bene sit dipositum, tertio quod medium sit unicum. Si aliquid istorum trium defuerit, res debite non uidetur. Unde, si res sub unico medio uideatur, radii incidentes et reflexi sub eisdem fiunt angulis. Si autem sint diuersa, radii incidentes sunt sub minori angulo et reflexi sub maiori ita quod extremi incidentes rei refranguntur tamquam debiles ad medium interstitium orthogonaliter et extremi refracti redeunt ad uisum sub maiori angulo sicut patet in figura. Dyaphanum. Nota quod duplex est dyaphanum. Unum est transparens ut aqua et dicitur a dya, quod est trans, et phanes, quod est apparens. Aliud est politum ut speculum et dicitur a dya, quod est de, et phanes, quod est apparens, quasi in superficie apparens. Quod etiam terra. Hic determinat de secundo extremo uniuersi, scilicet terra et primo de figura terre secundo de situ eius, ibi, Quod autem terra sit in medio, tertio de immobilitate terre, ibi, Quod autem terra in medio omnium, quarto de quantitate eius, ibi, Totius autem terre. Primo adhuc de forma terre, secundo de forma aque, Quod autem aqua. Primo dat intentum, secundo prosequitur, ibi, Signa etc. Et hic primo persuasiue, secundo per ad impossibile, ibi, Item si terra. Items primo de figura ipsius terre in longitudinem, secundo in latitudinem, ibi, Quod terra etiam etc. Eclipsis lune accidit in plenilunio [ quia ] cum luna non habeat lumen a se sed a sole et quanto magis recedit a sole tanto plus habet de lumine, sed in plenilunio luna est in maxima distantia a sole. Et cum terra habeat tumorem, quia sperica est, ut probatum est in textu, interponitur quoad aspectum nostrum inter corpus solis et lune, ita quod tunc uisus noster impeditur ad uidendum lunam siue corpus lunare et ita fit eclipsis lune quoad nos. Eclipsis uero solis fit quando luna lineariter et perpendiculariter est sub ecliptica linea et directe supponitur soli. Tunc cum spera lune sit inferior spera solis et quia etiam ei tunc directe supponitur, impedit luna radios solares, quod non possunt descendere ad nos, et tunc eclipsatur sol. Quod autem aqua. Hic secundo determinat de forma aque et primo dat suum intentum, secundo prosequitur, ibi, Ponatur. Et hic primo ostendit formam aque rotundam esse per experientiam, secundo per rationem philosophicam, ibi, Item cum aqua sit corpus etc. Quod autem terra sit in medio firmamenti. Hic primo determinat de situ terre et primo dat intentum, secundo prosequitur, Existentibus. Et hic primo ostendit terram esse in medio, secundo ex hoc concludit insensibilem esse eius quantitatem ad celum, ibi, Ex⁹ hiis colligitur. Adhuc primo ostendit demonstratiue, secundo deducendo ad impossibile, ibi, Si enim terra etc. Circa primum nota quod in perspectiuis res eadem in distantiis inequalibus diuersa, in equalibus equa apparet, quare si stella in tribus locis eiusdem apparet quantitatis, tres linee, scilicet ab, ac et ad, sunt equales, quare per consequens tertii Euclidis a centrum est circuli. Quod autem terra. Unde patet quod terra non est fundata super aquas, et sic intelligenda est illa auctoritas, Qui fundauerit terram super aquas, id est, qui fecit terram firmiorem quam aquas. Quarto de quantitate terre et primo circumferentie per auctoritatem philosophorum, secundo per experientiam, ibi, Sumpto astrolabio. Mediclinium est baculus astrolabii, iacens ex transuerso, habens pinnulas in utroque fine, in quibus pinnulis sunt duo foramina per que uidetur quantum polus eleuatur, et per illum baculum discernuntur gradus in astrolabio sicut in quadrante per perpendicularem. Nota quod perpendiculares et amussis idem sunt et est instrumentum lapicide et carpentari cum quo probat si fundamentum turris uel domus sit directe contra centrum terre. Cosmimetras dicitur a cosmos, mundus et metros, mensura quasi mundi mensurator. Sit a Parisius ciuitas australis, b Ambigenes septentrionalis. Accipiatur cum astrolabio in a altitudo poli que sit cd, 49 gradus; in b eadem sic sit ce, 50 graduum uno gradu plus. Tunc motui ab in terra correspondet fg, unus gradus in celo. Mensuretur ab et erit 700 stadiorum. Et cum tota circumferentia terre circumferentie celi sit supposita, et pars parti, ita quod si ab, 700 stadiorum in terra, supponitur fg, uni gradui in celo, 360 gradibus celi necessario totiens 700 stadia terre supponuntur, et erunt 252,000 stadia. Si quis probare uoluerit longitudinem circuitus terre, sciat quod 12 sunt signa in celo et quodlibet signum habet 30 gradus. Erunt ergo in circuitu firmamenti 360 gradus et cuilibet gradui in celo respondet in terra 700 stadia, et hoc probatur per auctoritates philosophorum; erunt ergo 252,000 in circuitu terre. Et nota quod diuerse sunt quantitates note quibus mensuramus pro libito ut digitus, palmus etc. Nota etiam quod quatuor grana ordei faciunt digitum, quatuor digiti palmum, quatuor palmi pedem, quinque pedes passum, 125 passus stadium, sicut patet per uersus istos: Est quater in palmo digitus, quater in pede palmus, Quinque pedes passum faciunt passusque centum Uiginti quinque stadium dant, sed miliare Octo dabunt stadia, duplicatum dat tibi leucam. Nota etiam quod duplex est miliare: medietas leuce continens octo stadia uel continens 4,000 cubitos prout cubitus est unius pedis et dimidii. Ex16 hiis autem. De quantitate diametri terre et licet curue linee ad rectam nulla sit comparatio seu proportio, Archimedes et Alfarabius et alii cosmimetre dixerunt quod diameter triplata cum sua septima parte constituunt circumferentiam. Non tamen precise, ut dixit Archimedes: qui dat circumferentie diametrum triplatam et decem as, dat plus quam debet; qui uero dat eandem triplatam et decem 71as, dat minus. Ergo proportio eius ad circumferentiam est inter decem 70as et decem 71as. Grosso tamen modo supponitur quod diameter triplata cum sua septima constituunt circumferentiam. Uerbi gratia, sit ab diameter 7 pedum. Triplentur septem18 et fiunt ter 7 21,19 ad quem addatur unus pes qui est septima pars de septem, et erit 22a pars circumferentie et exeunt 22 pedes circumferentia tota. Econuerso ex circumferentia fiat diameter. Auferatur 22a pars circumferentie, scilicet unus pes, et remanent 21 cuius tertia pars, scilicet 7 pedes, erit diameter. Eodem modo agendum erit in fractionibus. Si oporteat ut hic 252,000 stadiorum, 22a pars est 11,454 stadia et dimidium et tertia minuta unius stadii, quibus ablatis de tota circumferentia 252,000 stadiorum remanent 240,545 stadia et 27 minuta unius stadii cuius tertia pars, scilicet 80,181 stadia et 49 minuta, que sunt dimidium stadium et tertia pars fere unius stadii, erunt diameter totius terre. Si ergo circumferentiam uel diametrum terre diuidis per stadia unius diete, exibit tibi in quot diebus eadem ualent pertransiri etc. Aufer etc. Diuide circuitum terre per 22, postea numerum denotantem quotiens subtrahe de circuitu terre, quo facto remanentem numerum circuitus terre diuide per 3 et sic patet illud quod queris. Notandum quod regula geometrie dicit quod diameter siue spissitudo, quod idem uidelicet, alicuius rei triplata dabit longitudinem ipsius rei in circuitu. Et econuerso tertia pars longitudinis in circuitu alicuius rei rotundi est diamater siue spissitudo illius rei, hoc tamen prenotato quod 22a pars longitudinis in circuitu prius subtrahatur. Dicit Macrobius, triplato diametro cum septima parte eius facit circulum. Uerbi gratia, sit diameter alicuius rotundi 7 pedum. Triplatis 7 pedibus faciunt 21. Addam septimam partem diametri cum parte triplata et faciunt 22. Totus ergo circuitus illius rei erit 22 pedum. Nota quod idem est 22a pars circumferentie et una septima diametri. Archimedes in libro de quadratura circuli dicit quod sic se habet circumferentia ad diametrum quod continet ipsum ter et septimam eius unam fere. Hoc dicit et {...}. Ponatur quod ambitus terre est 31,500 miliariorum, diameter uero 10,023 miliariorum secundum quod miliare continet 8 stadia. Secundum uero miliare geometricum ambitus terre est 20,400 miliariorum, diameter uere 6,900 fere, quod patet multiplicando 360 gradus per 56 et 2 tertias. Tot enim miliaria in terra correspondent uni gradui in celo. Miliare uero geometricum continet 4,000 cubitorum, cubitus 36 pollices, et uocatur cubitus equalis. Pollex uero continet 36 grana ordei bene completa et uentribus adiuncta. Tota autem superficies est 32,600,000 et 32 uicibus mille mille milia et sescenta milia miliariorum fere, quod patet multiplicando diametrum per totam circumferentiam. Si uis diametrum circumferentie alicuius, diuide ipsam per 22 et tunc habens 22 partem totius circumferentie quam remouebis de tota circumferentia, et si aliquid remanserit per diuisionem, remoue similiter de tota circumferentia antequam etiam remoueas predictam 22am partem, quod residuum per fractiones diuides per 22 et illam 22am partem remouebis de illo diuiso. Post diuide totum per 3 et habebis propositum. Si uelis querere circumferentiam alicuius diametri, diuide primo illud diametrum per 7 et quod tibi eueniet de illa diuisione erit septima pars diametri, et illud reserua ad partem. Et si aliquid remanserit post diuisionem quod non possis diuidere per 7, integra reserua ad partem. Post resume totum diametrum et multiplica per 3. Postea addes septimam partem quam extraxisti per diuisionem, post quod remansit de diuisione dabit tibi propositum. Secunda pars principalis huius libri et est de decem circulis speram materialem componentibus et primo ponit diuisionem eorum, secundo de eis determinat, Maior. Et hic primo de eis in generali, secundo in speciali, Est autem. Primo adhuc quid sit maior circulus, secundo quid minor, tertio dat ordinem determinandi et patet. Est. Hic secundo in speciali determinat et primo de sex maioribus, secundo de quatuor minoribus, Dicto dex sex. Adhuc primo de equinoctiali; secundo de zodiaco, Est alius; tertio de duobus coluris, Sunt et alii; quarto de meridiano et orizonte, Sunt et alii. Adhuc primo de equinoctiali quid sit et unde dicatur; secundo comparat motus celi motibus microcosmi, Et sciendum; tertio de polis mundi, Unde notandum. Secundos comparat motus duo macrocosmi duobus motibus microsmi, et primo de primo motu, secundo de secundo motu, Secundus. Tertio de polis mundi, et primo de polis absolute, secundo per comparationem ad nos, Ista ergo; et primo de septentrionali, secundo de australi, Polus autem. Primo quare dicitur septentrionalis, secundo quare articus, tertio quare borealis. Hic uertex, id est, extremitas axis, scilicet polus articus; semper est nobis sublimis, quia numquam tendit ad occasum sed semper super orizontem eleuatur; at pro sed; illum, hoc est, oppositum polum, scilicet antarticum; Stix atra, id est, polus inferior; tenet Manes, id est, manentes apud inferos tenent alium polum, scilicet antarticum. Hoc Uirgilius fabulose dixit innuens infernum a parte opposita terre, quod esse non potest, quia tunc uicissim diem et noctem et claritatem haberent. Est autem alius. In hac parte dicit de zodiaco qui est secundus circulus maior et exponit situm eius et nomen et officium. Et hec pars diuiditur in duas; in prima manifestat zodiacum et partes eius; in secunda ostendit que sit significatio signi, ibi, Cum autem dicitur sol. Prima diuiditur in duas: in primo determinat de zodiaco; in secunda manifestat lineam eclipticam que est in medio omnium signorum, ibi, Linea uero. Prima in duo: primo facit quod dictum est; in secunda parte remouet dubium, ibi, Item cum omnis circulus. Prima in duas: primo manifestat zodiacum per sui descriptionem; in secundo ponit nomina, numerum et diuisionem signorum, ibi, Nomina signorum. Est autem etc. Hic dicitur de zodiaco et primo quid sit; secundo quare dicitur zodiacus, ibi, et dicitur a zoe; tertio supposita diuisione zodiaci in 12 signa ostenditur que nomina, quis numerus, et quis ordo sit signorum, ibi, Nomina autem signorum. Nota quod signa per motum planetarum imprimunt aliquid in animalibus. Uerbi gratia, septem sunt planete de quibus dicunt theologi quod Saturnus est significator paganorum, Iudeorum et omni legi aduersantium, quia tardi sunt ad fidem sicut Saturnus tardus est in motu et frigidus in effectu. Iupiter uero significator uirorum religiosorum et Christianorum qui benigni sunt. Mars uero est significator belli; sol uero princeps est omnium planetarum; Uenus significat luxoriosos; Mercurius, mercatores et homines eloquentes; luna significat homines leues, mutabiles et stultos. Et hec intelligenda sunt omnia cum planete fuerint in domiciliis suis. Nota quod zodiacus dicitur circulus obliquus in comparatione ad polos mundi, est tamen rectus circulus et eque distans a polis octaue spere, et hoc est quod dicit Aristoteles quod tempus generationis est equale tempori corruptionis. Secundum accessum et recessum. Nota quod accessus solis dicitur a primo puncto Capricorni per Arietem usque ad principium Cancri, et in hac medietate secundum Aristotelem dicitur accessus secundum quem fiunt generationes in rebus inferioribus, quia uirtus solis excitat potentiam generatiuam in animalibus et plantis, et precipue in uere, unde tunc nidificant et pullificant aues, generant omnes bestie, lupi, musce, rane et quelibet animalia. In alia uero medietate a principio Cancri per Libram usque ad principium Capricorni est recessus solis et ibi fiunt corruptiones in animalibus et plantis, unde tunc moriuntur animalia debilia ut musce, rane et yrundines, que per sese calorem naturalem uitalem retinere non possunt, et similiter plante. Unde iste dicitur circulus obliquus in comparatione ad polos mundi, est tamen circulus rectus et eque distans a polis octaue spere, et hoc est quod dicit Aristoteles, tempus generationis equale est tempori corruptionis, per hoc innuens quod status uite aut in augmento aut in decremento est secundum accessum et recessum in circulo obliquo, nec est intelligendum de motu solis diurno. Cetera plana sunt. Sicut scripsit sapiens Ptolomeus in principio Almagesti, Insipiens est ille qui sui quantitatem ignorat et uirtutem. Cum igitur omnia animata constent de corpore et anima, nos sumus etiam magis certi de corpore quam de anima. Cum ergo anima nobilis fuerit et nobilior quam corpus et plures habet uirtutes, eo quod uirtus magis habet attendi penes partem principalem et nobiliorem quam ignobiliorem, ideo insipiens est qui animam propriam ignorat. Et huic consonat Themistius in principio De anima, ubi dicit, Si anima, que aliorum est cognoscitiua, de se ipsa sit decepta et incerta, quomodo aliorum poterit esse certa, quasi dicat, nullo modo. De diuisione zodiaci in latum. De diuisione zodiaci in latitudine et primo per eclipticam. De qualitate motus solis sub zodiaco. De diuisione zodiaci in latitudine per equinoctialem. De quadrilaterali acceptione signi. Et quelibet pars talis etc., id est, quelibet superficies ipsius spere sic disposita, unde ista acceptio differt a sequenti, quia in ista signum solum dicitur superficies descripta per huiusmodi diuisionem, in sequenti uero acceptione dicitur signum totum corpus intermedium etc. {Architenens Aries Leo primam triplicitatem Efficiunt; Taurus Capricornus Uirgo secundam; Urna cum Geminis et Libra triplicitas sunt Tertia; set Pisces et Cancer Scorpio quarta. Ignea prima datur, terrena secunda probatur, Tertia sanguinea, credatur aquatica quarta}. Per istos uersus habentur triplicitates signorum et per secundos ultimos complexiones. Nota quod Saturnus exaltatur in Libra, Mercurius in Sagittario, Mars in Capricorno, sol in Ariete, Uenus in Piscibus, Iupiter in Tauro, Mercurius in Uirgine, luna in Cancro, et ita est in his uersibus: {Saturnus Libra, Mer Sag, Cap Mar, Arie sol, Pissis Uenus gaudet, Iu Tau, Mer Uirgine, Lunaque Cancro}. Per istos uersus notantur exaltationes planetarum. Per istos uersus notantur gaudia planetarum in signis suis: {Est tibi Saturne domus Eglocerontis et Urne, id est, Saturnus gaudet in Capricorno et Aquario. Inde Ioui dona Piscis simul atque Chirona, id est, Iupiter gaudet in Piscibus et Sagittario. Est Aries Martis et acute Scorpio partis, id est, Ariete et Scorpione gaudet Mars. Libram cum Tauro Uenus ambit purior auro, id est, in Libra et Tauro gaudet Uenus. Optinet Erigon Stilbon Geminique Latonam, id est, Mercurius gaudet in Geminis et Uirgine. Cesserunt soli lune Cancer Leo soli. id est, luna gaudet in Cancro, sol in Leone}. Sunt autem. Hic tertio determinat de duobus circulis coluris, et primo dat intentum, secundo prosequitur, ibi, Dicitur autem. Et hic primo quid sit colorus in generali, secundo quid colurus in speciali, Colurus. Et primo quid sit solstitialis et diffinitionem declarat, secundo de coluro equinoctiorum, Alter autem. Quid punctus sollistitii estiualis Incidenter dicit quid sit zenith. Nota quod solstitium estiuale est breuissima nox et longissima dies artificialis totius anni. Solstitium uero hyemale est longissima nox et breuissima dies totius anni. Quid maxima solis declinatio Quid punctus solstitii hyemalis Secundo de secundo coluro scilicet equinoctiorum Secundo de qualitate colurorum Tertio de signis solstitiorum et equinoctiorum. Sunt etiam meridianus. Hic dicitur de meridiano et orizonte et primo dat intentionem, secundo prosequitur, ibi, Est autem meridianus, et hic primo quid meridianus, secundo quid orizon, Orizon est, et hic primo quid diffinitiue, secundo diuisiue, Est autem. Est autem orizon. Dicitur de orizonte diuisiue, secundo membra declarat et primo quid rectus, secundo quid obliquus, ibi, Obliquum. Et primo notificat eum, secundo ex hoc concludit altitudinem poli et latitudinem regionis esse equales, Unde ex hiis. Dicto etc. Hic dicitur de quatuor circulis minoribus, et primo facitª hoc; secundo ex predictis duo concludit, ibi, Quanta est; tertio de quinque zonis, ibi, Notandum etiam quod. Primo dat intentum, secundo prosequitur, ibi, Notandum igitur, et hic primo de tropico Cancri. Quanta est. Hic concludit duo: primo distantiam polorum et maximam solis declinationem esse equales; secundo concludit distantiam tropici Cancri et circuli artici fere esse duplam ad maximam solis declinationem, ibi, Cum autem circulus. De quinque zonis celi et terre et primo de quinque paralellis. De quinque zonis. Signorum etc. Hic incipit tertia pars principalis huius tractatus, et primo innuit duplicem esse ortum et occasum, secundo prosequitur, ibi, Est igitur ortus. Et hic primo secundum poetas, secundo secundum astronomos, ibi, Sequitur de ortu. Primo ponit triplicem ortum et occasum secundum poetas, secundo prosequitur, ibi, Cosmicus. Et hic primos de cosmico; secundo de cronico, ibi, Cronicus; tertio de eliaco, ibi, Eliacus. Primo adhuc de cosmico ortu et eum confirmat, secundo de occasu eius, ibi, Occasus. {Cosmicus est ortus cum sol emergere querit; Illius oppositum lapsus ad ima gerit. Cronicus est lapsus cum sol in uespere tabet; Illius oppositum cronicus ortus habet. Eliacus signo datur ortus sole remoto; Illius oppositum proximitate noto}. Candidus, propter albedinem stellarum que sunt in cauda. Uel dicitur candidus fabulose quia Iupiter mutatus fuit in taurum album et rapuit Europam filiam Agenoris. Aperit, ad seminandum legumina dum sol est in ipsa. Cornibus auratis, dicit propter colorem aureum efficientem cornua tauri que assimilantur auro. Canis est parua stella inter cornua Tauri. Aduerso astro, id est, sole ei aduersante et ei lucem claritatis auferente. Athlantides dicuntur stelle conglobate que alio modo dicuntur Pleiades. Primo modo nomen habent ab Atlante rege orientali patre suo, unde dicit Eoe eo quod Atlas rex orientalis fuit qui dicebatur subleuare celum uertice suo. Et hoc est quia celestem docuit scientiam scilicet astronomiam, unde Atlantides, id est, orientales. Abscondantur, suple, nec descendunt ad occasum; tibi, id est, ad utilitatem tuam; antequam committas semina sulcis, id est, sulcationibus terre. De ortu cronico. Mathematicorum, id est astronomorum considerantium ortus et occasus signorum. Dissoluit contrarietatem. Pleiades a Pleone matre sua qui prius dicebantur Atlantides ab Atlante patre suo. Sed Pleias dicit singulariter quia, cum sit nomen appellatiue, indifferenter supponit pro utraque illarum, uel quia, quando una illarum oritur, cum globate sint, omnes oriuntur. Pleias, id est, Pleiades; orta, id est, orte; facit quatuor autumpnos, id est, quartum annum, suple, postquam missus fuit in exilium a Romanis Ouidius. Tunc, id est, in illo tempore; parua nox, id est, breuis; urgebat, id est, compellebat; Thessalicas, id est, Sagittarium tendentem in occasum, scilicet quia sol erat in Geminis. Chiron enim rex Thessalie qui erat magister Achillis sagittarius erat et post mortem suam dicitur rapi in celum factus unum 12 signorum quod Sagittarius dicitur. Et propter hoc dicit Thessalicas sagittas. De ortu hyliaco. Senis aquarius, id est, senex Aquarius antiquorum nominata uel senis, id est, Saturni, antiqua grammatica est, id est, sub sole uidebatur sedere quia, cum sol fuerit in Ariete, per distantiam illius apparuit Aquarius, que apparitio dicitur ortus hyliacus ab elyos, quod est sol. Obliqua urna dicitur quia ibi est dispositio stellarum ad modum hominis tenens duas urnas inclinatas deorsum quasi effunderet aquas. Corone, id est, corona Ariadnes que de terra fuit rapta et in celo stellificata; ardentis, dicit propter splendorem stellarum; descendit, id est, uidebatur descendere ad occasum propter elongitudinem solis ab eo. De occasu yliaco. Nota quod in celo plures sunt stelle que dicuntur canis, scilicet anticanis quasi contra canem Sirium qui est iuxta Aquarium, et canis qui est ad Orionis pedem, et canis qui est in ore Leonis, a quo dicuntur dies caniculares, et canis inter cornua Tauri. Sequitur etc. Hic secundo determinat de ortu et occasu signorum secundum astronomos, et primo dat intentum continuando se, secundo prosequitur, Nota igitur. Et hic primo de ortu et occasu signorum, secundo ex hoc de inequalitate dierum, ibi, Ex predictis; tertio de diuersitate habitantium, ibi, Notandum quod; quarto de septem climatibus, ibi, Imaginetur. Adhuc primo de ortu et occasu signorum quid sint et quales; secundo de hoc dat rationes, ibi, Unde sciendum. Adhuc primo quid sit ortus; secundo quid sit occasus, ibi, Uel illam partem; tertio quid recte oriri, Signum autem; quarto quid oblique et idem intelligendum de occasu, ibi, Oblique etc. Signum dicitur recte. Secundum hoc rectum dicitur siue iustum quod plus habet. Secundum hoc enim magis uadit iustum et in mundo quod solum obtineant in iure uel in causis illi qui plus habent et ditiores sunt, pauperes uero ubique succumbunt, unde in scolis Pitagore diffinebatur iustum sic: Iustum est quod plenum prodest ei qui plurimum potest. Et sciendum. Hic secundo dat regulas et primo in spera recta, secundo in obliqua, ibi, In spera autem. Adhuc primo dat regulas, secundo quandam falsam argumentationem dissoluit, ibi, Et notandum. Adhuc primo dat tres regulas quarum prima est de inequalitate ascensionum signorum; secunda de equalitate ascensionum signorum eque distantium, Est autem regula; tertia regula de ascensionum signorum oppositorum equalitate, ibi, Et ex hoc sequitur etc. Sed partes illarum quartarum uariantur etc. Quia in illa quarta que est a principio Arietis usque ad principium Cancri semper cum prima parte zodiaci siue cum primo signo minor pars equinoctialis peroritur, cum secunda maior, cum tertia maxima. In quarta uero sibi continua que est a principio Cancri usque ad principium Libre totum fit econtrario, quia cum prima parte maxima pars peroritur, cum secunda minor, cum tertia minima. Et quod dictum est de quarta Arietis idem intelligitur de quarta Libre opposita; quod uero dictum est de quarta Cancri intelligatur etiam de quarta Capricorni sibi opposita. Signa enim opposita habent equales ascensiones. Ex hoc sequitur, tertia regula et primo ponit regulam; secundo eam firmat, ibi, Et hoc est; tertio de oppositione signorum, ibi, Oppositio autem. Signa suple; non meant, id est, non tendunt, hoc est, non oriuntur existentibus sub equinoctiali; obliqua, immo directa et hoc probat per illud quod sequitur, nec Tauro etc.; Scorpius non exit, id est, non tendit in occasum; rectius, id est, magis directe; Tauro, id est, quam Taurus oriatur, signum scilicet oppositum Scorpioni; aut Aries donat, id est, non donat; sua tempora Libre, qui scilicet oriatur in eodem tempore in quo Libra occidit; Aut Astrea, id est, uirgo que erat filia Astrei gigantis; non iubet, repetatur negatio ut prius; Pisces descendere, id est, tendere in occasum; lentos, quasi tardos, immo adeo ueloces sicut ipsa ascendit. Par Geminis Chiron, hic cadit uirtus negationis et legatur affirmatiue; Chiron, id est, Sagittarius, est suple; par Geminis, in ortu scilicet et occasu equalis; Egloceros, id est, Capricornus, qui dicitur ab ele, quod est aper, et ceros, quod est cornu, quasi aper cornutus; humidus dicitur quia est signum hyemale; est idem, id est, equalis in ortu et occasu; quod Charchinus ardens, id est, quod Cancer, ardens dicitur quia est signum estiuale; nec Leo tollitur, id est, extollitur, hoc est, ascendit, ponitur ibi simplex pro composito; plus, id est, inequali tempore; urna, id est, Aquario, hoc est, quam Aquarius cadit uel econuerso. Secundum aliam lecturam sic: nec Leo tollitur, id est, aufertur, a superiore emisperio suple; plus, id est, inequali tempore; urna, id est, Aquario, hoc est, de Aquario oriatur. Et notandum quod non ualet etc. Hic auctor ponit quandam argumentationem que posset fieri ex hoc quod dictum est supra quod quatuor quarte zodiaci adequantur suis ascensionibus, non tamen pars parti, quia in quarta Arietis semper maior pars oritur de zodiaco quam de equinoctiali. Ergo quarta zodiaci que est a principio Arietis usque in finem Geminorum citius perorietur quam quarta equinoctialis eidem conterminalis, quia si aliqua duo moueantur ab eodem termino ad eundem, illud quod plus mouetur citius perueniet ad terminum. Istam instantiam uidetur soluere sed non soluit, immo magis inuoluit. Ergo autem ad formam argumentationis potest esse talis quando dicitur, si aliqua duo sic se habent quod semper de uno maior pars oritur quam de alio, illud totum citius perioritur cuius maior pars etc. Concedatur, si motus ille uniformis et continuus sit, ut pars scilicet secunda sit maior secunda, tertia tertia, et sic deinceps. Et quando ulterius dicitur, ita est de arcu equinoctialis et zodiaci, dicendum quod non est ibi excessus uniformis, illud enim quod amittit prima pars equinoctialis recuperat secunda, et quod amittit secunda hoc recuperat tertia, et sic patet. Et notandum. Hic soluit quandam argumentationem falsam 33 in qua potest esse compositio et diuisio secundum quod uerbum semper potest diuersa determinare. Secundum enim quod dicitur hoc uerbum oritur, sic propositio est uera ut fit proprius, quod pars unius que maior semper peroritur. Alio modo potest determinare uerbum maior et sic est falsum ut fit proprius quod pars que oritur siue pars perorta sit maior semper, quia hoc habet instantiam de tertia parte ubi de tanto plus oritur de equinoctiali quanto minus cum aliis. In spera autem obliqua siue decliui. Hic dat regulas in spera obliqua et primo primam de inequalitate ascensionum medietatum; secundo secundam de augmento uel diminutione ascensionum oblique spere ad rectam, ibi, Arcus autem; tertio regulam de equalitate ascensionum signorum oppositorum iunctorum in utraque spera, ibi, Ex hoc patet; quarto dat quartam regulam de equalitate ascensionum signorum eque distantium ab equinoctiali, ibi, Regula quidem etc. Secunda regula. Tertia regula. Ex predictis patet. Hic ex predictis concludit inequalitatem dierum et primo naturalium, secundo artificialium, Notandum etiam. Primo innuit conclusionem, secundo, probat, ibi, Est autem etc. Et hic primo ponit maiorem diffiniendo diem; secundo minorem, ibi, Sed cum ascensiones; tertio ponit conclusionem, ibi, De necessitate. Cum tanta parte etc. Quia ad hoc quod sit dies oportet quod sol ascendat ad hemisperium et quia, quando sol rapitur motu firmamenti ab obliquo puncto semel circa terram, non inuenitur sol in eodem puncto sed processit ulterius motu proprio per unum gradum, ad hoc ut sit dies oportet circumuolui tantum equinoctialem semel et insuper tantum quantum ascendit cum illo gradu ex quo oportet zodiacum tam diu uolui quousque sol ueniat super terram. Secundo de inequalitate dierum artificialium, primo per orizontem; secundo per ascensiones, ibi, Nota etiam quod etc. Primo adhuc dat imaginationem circulorum dierum; secundo concludit propositum, ibi, In spera igitur. Adhuc primo dat imaginationem circulorum dierum naturalium; secundo artificialium, ibi, Arcus autem. 182 paralellos, et hoc per numerum graduum, quia tot sunt in dimidia spera, quia sol in quolibet gradu existens raptu firmamenti semel, id est, apud terram, in quolibet enim die moratur in uno gradu et in quolibet die semel rapitur circa terram et illo raptu describit unum circulum qui uocatur paralellus. Ergo in tot diebus describit tot paralellos et non facit nisi commune de alia media parte opposita, quia idem est iudicium in illis, quia non possunt fieri paralelli unius quin insimul fiant alterius. Et dicuntur isti paralleli spire potius quam spere quia non reuertuntur ad eundem gradum a quo inceperunt sed ad sequentem, eo quod sol in sequenti die est in sequenti gradu. Qui sunt circuli dierum naturalium Qui arcus dierum artificialium Concludit propositum et primo facit hoc, secundo ex prehabitis concludit correlarium, ibi, Unde uidetur. Hic secundo ex prehabitis concludit correlarium quoddam et secundo ex hoc aliud concludit, ibi, Ex quo sequitur. Hic destruit secundum correlarium. Ins⁰ orizontis fissione, id est, diuisione. Ex eo enim quod uidetur quod orizon equaliter diuidit inferius hemisperium a superiori credunt quod tantus sit arcus diei unius quantus est arcus noctis alterius. Uel, in orizontis fixione, id est, immobili statione. Sed ratio uerius diiudicat, scilicet quod non est ita, iudicat enim per equalitatem et inequalitatem ascensionum, que non est eadem in arcubus oppositis, ergo etc. Hic dicitur de inequalitate dierum secundum ascensiones et primo dat regulam ascensionum signorum in circulo obliquo et eam per uersus confirmat; secundo ex hac inequalitatem dierum ostendit, ibi, Et quando nobis. Et in hac primo ostendit inequalitatem dierum penes maioritatem; secundo penes minoritatem, ibi, Econuerso quando; tertio, equalitatem, Quando autem; quarto, mediocritatem maioritatis et minoritatis dierum, ibi, In omnibus. Rectas meant, id est oriuntur, et ex hoc nota regulam in obliqua spera quod omne signum recte oriens cadit oblique et econuerso. Rectas meant, signa suple; a sidere Cancri, hoc est, a principio Cancri qui sidus est; meant, id est, oriuntur; recte, hoc est, directe; donec finitur Chiron, id est, Sagittarius, id est, usque in finem Sagittarii; sed suple; cadunt obliqua, id est, oblique descendunt in occasum; sed cetera, reliqua sex signa que sunt a principio Capricorni usque in finem Geminorum; nascuntur, id est, oriuntur; prono tramite, id est, oblique; sed suple; descendunt, id est, occidunt; tramite recto, id est, directe, et hoc intelligendum est in spera obliqua. Secundo ostendit inequalitatem dierum et primo maioritatis terminum, secundo minoritatis terminum. Hics tertio ostendit equalitatem dierum, et hoc primo; secundo dat regulam, Est enim. Et primo dat eam; secundo ex ea pulcrum correlarium concludit, ibi, Ex hiis colligitur. Quarto ostendit maioritatis et minoritatis mediocritatem. Notandum autem. Pars principalis huius capituli de diuersitate habitantium uel etiam zenith. Ostenditur enim hic quid per elongationem zenith ab equinoctiali ad articum accidat de diuersitate quatuor temporum anni et umbre solis et transitus eius super capita et ortus signorum et stellarum, et secundum septemplicem ipsius zenith inter equinoctialem et circulum articum consistentiam. In hoc capitulo septem sunt partes. Primum est de accidentibus habitantium sub equinoctiali; secunda de habitantibus inter equinoctialem et tropicum Cancri, ibi, Illis autem; tertia de habitantibus sub tropico Cancri, ibi, Illis etiam; quarta de habitantibus inter tropicum Cancri et articum, ibi, Illis uero; quinta de habitantibus sub artico, ibi, Illis autem; sexta de habitantibus inter articum et polum mundi, ibi, Illis autem etc.; septima de habitantibus sub polo artico, ibi, Illis autem. Et nota quod habitantibus sub equinoctiali quinque accidunt et secundum hoc sunt quinque partes in hac prima parte; primum, duo alta solstitia et duo ima; secundum, quod semper habent equinoctium; tertium, quod duo habent estates et duas hyemes; quartum, quod umbras habent quatuor et quandoque perpendicularem in meridie; quintum, quod eis omnes stelle oriuntur et occidunt. Deprensum est hunc esse locum, ad quem scilicet Cato consul siue potestas Romanorum deuenerat subiugando sibi nationes et regna uersus equinoctialem; quo, id est, in quo loco; circulus alti solstitii, id est, equi noctialis in quo contingunt duo alta solstitia sub eo existentibus; percutit, id est, diuidit; orbem signorum, id est, zodiacum; medium, id est, per duas medietates diuisum. Quartum accidens. Quintum accidens et primo ipsum ponit, secundo ipsum per auctoritatem confirmat. In situ sub equinoctiali, sicut dicit Solinus libro de mirabilibus mundi, est quedam insula decem ciuitatibus inclita ubi bis in anno fecundantur pecora et bis colliguntur fructus. Unde ibi in partibus marinis sunt homines macrobii, id est, longi decem cubitorum et dicuntur macrobii a macros longum et bria mensura, quasi homines longe mensure. Ibi etiam sunt homines azefali habentes os in pectore et oculos in utraque scapula. Unde philosophus Architrenus, gens Libie uicina ceruicibus carens inter supremos oculorum concauat orbes. Et dicitur Architrenus ab arcos princeps et trenus quod lamentator, quasi principalis lamentator, quasi fleuit miserias huius mundi multum. Ibi etiam sunt homines oenopades habentes unicum pedem quod ita ueloces sunt quod peruertunt ceruos quia flectunt poplitem et saliunt, crurim flectunt et saliunt longe. Et si tempestas fuit, ipse cooperit se cum pede suo erigens pedem ultra caput suum. Ibi etiam sunt homines pigmei, id est, bicubitales, id est, longi duorum cubitorum qui inpugnant grues ne asportentur ab eis, apud quos crescit piper in maxima habundantia qui etiam propter serpentes et alia uenenosa animalia non possunt grana piperis colligere sed apponunt ignem in fructibus et comburunt fructes et postea collingunt grana. Tunc, id est, tempore ciuilis belli; Romanus furor, id est, furor Romanorum; mouet, id est, commouet; extremos Horestas, id est, populos illos existentes in extremitate nostre habitabilis, ut uenirent, suple, ad bellum; que pro et; Carmenos duces, id est, duces Carmenorum; ether, id est, aer; quorum, scilicet ducum; iam flexus, id est, inclinatus; in austrum, id est, in polum australem; tamen aspicit Arcton, id est, dispositionem maioris Urse; mergi, id est, tendere in occasum et non totam mergi quoniam exteriores rote Plaustri que uiciniores sunt polo eis non occidebant, et ideo dicit, non totam mergi. Unde per hoc intelligitur quod non sunt sub equinoctiali directe sed aliquantulum citra. Hic est figura exegesis, id est, expositio precedentis, hic enim litteram exponit precedentem: scilicet ubi, id est, apud quos Carmenos; Boetes, id est, custos ipsius Urse stella paruula iuxta mediam stellam Themonis; uelox, id est, uelocis motus, suple quantum ad illos, quia cito tendunt ad occasum, sed nobis sunt tardi motus, quia breuem circulum describunt circa polum; lucet exigua nocte, id est, parua parte noctis et hoc quoad illos, quia nobis tota nocte lucet. Tingitur oceano custos, id est, Boetes; Erimantidos urse, id est, Calistonis que in Calixtio uenatrix fuit in monte Erimantidos sed mutata fuit in ursam a loue et stellificata fuit fabulose; tingitur, id est, demergitur in mari, quia sidera descendunt in mare, et est fabulose. Gemina clarissimus Arcthon, id est, dupla Ursa, quia una semper est ex una parte poli, scilicet maior, et minor est ex alia parte. Polus siue stella nautica est in medio. Et loquitur ad easdem stellas, id est, ad dispositionem stellarum facientium Ursam que numquam nobis tendit ad occasum. Unde dicit, metuentes equore tingi, quasi dicit, omnes alie stelle merguntur in oceano preter illas que sunt propinque polo. Secundo de habitantibus inter equinoctialem et tropicum quibus accidunt quatuor ex supradictis. Primum, sol bis currit supra capita eorum. Sol igitur existens: secundum, quod habent duas estates et duas hyemes; tertium, quod habent quatuor solstitia; quartum, quod habent quatuor umbras. Illis siquidem: tertio de habitantibus sub tropico quibus duo accidunt. Quarto de habitantibus inter tropicum et articum, et hoc primo; secundo falsam opinionem quorundam dissoluit, ibi, Sed notandum, et primo eam ponit, secundo eam dissoluit, ibi, Sed cum philosophica. Item nota qualiter in nostra habitabili quatuor anni tempora distinguuntur, nam duo tempora sunt sole existente in signis septentrionalibus et duo sunt sole existente in signis australibus. Primum tempus anni est uer sole existente a principio Arietis usque in finem Geminorum, quod tempus est calidum et humidum, calidum dico per accessum solis ad zenith nostrum, humidum quia tempus quod precessit humidum fuit, scilicet hyems. Secundum tempus est estas, calida et sicca, quia sol est in maximo accessu et tempus precedens disposuit aerem ad maiorem caliditatem quapropter estas est tempus calidum et siccum sole dico existente a principio Cancri usque in finem Uirginis. Tertium tempus est autumpnus, frigidum et siccum: frigidum quia sol recessit a nostro habitabili, siccum uero quia sol in tempore precedenti derelinquit aerem siccum, scilicet sole existente a principio Libre usque in finem Sagittarii. Quartum tempus est hyems, frigidum et humidum, ut predictum est; frigidum quidem quia sol in quantum plus potest in illo tempore recedits a zenith nostro ets recessus solis est causa frigiditatis et humiditatis, scilicet sole existente a principio Capricorni in finem Piscium. Ethyopumquess solum, id est, terra Ethyopum misit populos ad bellum ciuile; quod, solum suple, non premeretur ab ulla regione, id est, ab aliqua parte; signiferi poli, id est, zodiaci; nisi ultima ungula curuati Tauri, id est ultima stella huius signi; procederet, id est, extenderets ultra tropicum Cancri; et hoc dico, poplite lapso. Sed ratio naturalis huic contrariatur, scilicet quod Ethyopia sit in nostra habitabili temperata; non enim essent ita denigrati, et est exemplum de denigratione Ethiopum sicut est de melle fauo cocto. Primo est flauum, postea est rubeum, et per decoctionem magnam fit nigrum, et quod prius fuit dulce fit salsum et amarum. Sic omnino est de Ethyope. Quando nascitur, per calorem nimium extrahitur sanguis ab aere continente calido, per poros resudat ad superficiem cutis, et sic quod naturaliter fuit dulce est salsum per nimium calorem ibi existentem et sanguinem comburentem in superficie cutis, et quicquid est ibi subtilitatis exalat et fit nigrum et amarum. Et sic patet qualiter Ethyops fit niger, unde patet quod non citra equinoctialem, immo sub equinoctiali morantur. Quinto de habitantibus sub circulo artico quibus tria accidunt. Primum est quod orizon eorum et ecliptica idem. Sed cum firmamentum: secundum accidens quod cum una medietate zodiaci nichil et cum alia totus equinoctialis peroritur. Cum etiam ecliptica: tertium accidens quod dies est 24 horarum in Cancro et nox in Capricorno. Sexto de habitantibus inter articum et polum mundi quibus accidunt duo. Primus est quod dies uel nox maiores sunt die naturali. Secundum accidens quod signa reliqua prepostere oriuntur. Septimo et ultimo de habitantibus sub polo artico et primo hoc. Secundo ostendit esse ibi continuam lucem et tenebras. Imaginetur. Quarta pars principalis huius capituli et primo ponit diuisionem per quartas ut eliciat unam quartam habitalibem per septem climata. Secundo de eis prosequitur, ibi, Medium igitur. Et hic primo de septem climatibus; secundo reddit rationem quare residua pars terre non reputetur sub septem climatibus, ibi, Ultra autem huius; tertio epilogando quantitatem extremorum terminorum climatum in longitudine et latitudine ostendit et quid longitudo et quid latitudo et quanta, ibi, Omnis itaque. Primo adhuc de septem climatibus et quelibet pars incipit, Medium autem. Et in qualibet harum partium quatuor facit: primo, medium climatis notificat penes quantitatem maxime diei et altitudinis poli; secundo, ipsum a sollempmniori loco denominat; tertio, initium ipsorum et finem penes duo predicta determinat; quarto, latitudinem eorum penes miliaria declarat. Et nota quod clima proprie est spatium terre ab austro in septentrionem consideratum in cuius initio dies maxima ab eadem in sui finem in medietate hore superatur equalis. Medium primi climatis. Sciendum quod clima dicitur a clinos, quod est inclinatio, quia penes inclinationem poli antartici et eleuationem poli artici et declinationem zenith ab equinoctiali circulo distinguuntur septem climata. Dyameros dicitur a dia, quod est de, et meroes, quod est proprium nomen ciuitatis, quasi a Meroes ciuitate famosa in illo climate denominatum. Notandum quod per eleuationem poli sic poterit patere spatium ab initio climatis usque ad finem: subtrahatur eleuatio poli que est in principio ab ea que est in fine climatis et notetur differentia, et multiplicetur per 56 et 2 tertias, et numerus productus ostendet quot miliaria sunt a principio usque in finem illius climatis cuius eleuationem accepisti. Uerbi gratia, in principio primi est eleuatio poli 12 gradus et 45 minuta, in fine uero 20 graduum et 30 minutorum. Subtracto igitur principio a fine remanent 7 gradus et 45 minuta que, si multiplicentur per 56 et 2 tertias, erunt 439 et una semis sed larga fit computatio in littera ubi ponuntur 440. Des secundo climate quod dicitur Dyasyene a dya, quod est de, et Syene ciuitate ipso climati inexistente. Dyalexandrios a dia, quod est de, et Alexandria ciuitate. Differentia eleuationis tertii climatis sic scitur: subtrahatur eleuatio primi climatis in principio ab eleuatione que est in fine 7 et residuum erit differentia sicut 12 gradus et 45 minuta de 50 gradibus et 30 minutis, remanebunt 30 et 45 minuta. Dyarodii a dya, quod est de, et Rodos, quod est insula in qua habundat album marmor et lapides pretiosi. Nota quod in hoc climate dicitur esse Ierusalem et Damascus, unde Dauid propheta operatus est psalmum: In medio terre habitaculum, id est, in medio septem climatum. De quinto climate. Dyaromes dicitur a dya, quod est de, et Roma ciuitate in quinto climate existente. Dyaboristhenes dicitur a dya, quod est de, et Boreas uento in eo frequenter commorante et uineas et fructus occidente. Dyarifeos dicitur a dya, quod est de, et Rifeis montibus in quibus iacet nix perpetua uersus septentrionem. Nota quod unum clima distat ab alio in prolixitate uel breuitate diei per mediam horam et ita, cum sint septem, erit differentia trium horarum cum dimidia. Secundo dat causam quare reliqua pars minime sub climatibus computetur, sed tertio epilogando quantitatem extremorum terminorum climatum in latitudine ostendit. Notandum etc. Quarta pars principalis huius libri in qua de circulis et motibus solis et planetarum dicitur; secundo de eclipsibus luminarium, ibi, Cum autem etc. Primo de circulis et motibus solis; secundo aliorum, ibi, Quilibet autem. Primo adhuc de circulis solis; secundo de motibus eius, ibi, Solis autem. Primo adhuc de circulo solis, secundo quare dicitur eccentricus; tertio, quid aux et oppositios augis, ibi, Punctus. Hic secundo de motu solis, et primo de motu eius duplici in suo orbe; secundo de motu eius in orbe signorum, ibi, Ex hiis. Primo de motu eius eccentrico; secundo de motu eius orbis, ibi, Alius. Quilibet autem etc. Secundo de circulis et motibus planetarum aliorum, et primo enumerat circulos; secundo de eis prosequitur, ibi, Equans. Et hic primo de deferente et equante eorum; secundo de epiciclo, ibi, Quilibet autem. Adhuc primo de circulis lune; secundo aliorum, ibi, Deferens quidem. Adhuc primo quid deferens; secundo quid equans, ibi, Eius uero; tertio de dispositione eorum adinuicem. Superficiem ecliptice uocat illam lineam imaginatam que est intra circumferentiam ecliptice, unde illud mouetur in superficie ecliptice quod ab illa superficie imaginata non declinat. Equans dicitur secundum quem planeta in temporibus equalibus equales arcus describit in orbe signorum. Quid deferens? De figura eorum adinuicem. Alter autem intersecatio quia facit figuram conoidam uocatur draco. Quid caput draconis ? Quid cauda draconis ? Secundo de circulis aliorum et primo de equalitate eorum; secundo de dispositione eorum, Et sciendum. Hic secundo de epiciclo eorum et primo quid sit epiciclus; secundo de equalitate motus planetarum in epiciclo quoad zodiacum, ibi, Si igitur. Cum autem etc. Hic de eclipsibus dicitur, primo lune; secundo solis, ibi, Cum autem. Et primo de causa eclipsis lune in generali; secundo in speciali, ibi, Unde cum luna; et ad eclipsim lune due exiguntur conditiones. De causa eclipsium specialium scilicet causa generalis et particularis. Nadir solis est punctus oppositus sibi in firmamento ad quem semper dirigitur umbra terre. Nota quod umbra terre deficit in celo antequam deueniat ad speram Ueneris. Nota quod omnis umbra quam facit quelibet res carens lumine triplex est, quia aut est chelindroides aut calatoides aut conoides. Celindroides est forma rotunda crescens equaliter in longum lineis numquam in conum concurrentibus. Et dicitur celindroides a celin, quod est columpna equalis, et idos, quod est forma, quasi ad modum columpne directe ut lancea. Et fit hec umbra quando corpus carens lumine proicit umbram et corpus luminosum adequatur in quantitate. Calatoides est forma que ab acuto incipit et crescit in latum, et huiusmodi umbra prouenit quando corpus umbram proiciens est maius corpore luminoso in quantitate. Et dicitur huiusmodi umbra calatoides a calatus, ti et idos, quod est forma, quasi forma ad modum calati. Conoidos est forma que a lato incipit et tendit in acutum ad modum coni siue troci, et huiusmodi forma fit quando corpus luminosum est maius in quantitate corpore quod proicit umbram. Et potest etiam dici pyroides a pir, quod est ignis, tendens in conum ad modum ignis, et talem umbram proicit terra in oppositum solis. Nam cum sol sit oculus macrocosmi, id est, maioris mundi, sicut enim oculus microcosmi, id est, mundi minoris, scilicet hominis, non potest uidere alicuius rei rotunditatem uel sperici corporis nisi medietatem tantum, si sit equalis illi rei rotunde uel sperice et in debita distantia, uel minus quam medietatem, si res sperica sit maior quam oculus, quod patet demonstrantem per lineas ductas ad pilam et a pupilla oculi ad pilam. Econuerso est quando maius est corpus spericum luminosum et corpus proiciens umbram minus. Tunc illuminabit de ipso plus quam medietatem, sicut sol respicit lunam et plus quam medietatem illuminat, et tamen ab oculo nostro non uidetur medietas lune. Deficit: loquitur proprie hic, quia luna de se lumen non habet et ideo deficit posito obstaculo inter ipsam et solem. Unde cum in qualibet etc. Hic respondet auctor tacite questioni que possit fieri. Eclipsis lune semper est in oppositione, sed in quolibet plenilunio fit oppositio et terra est inter solem et lunam, ergo in qualibet oppositione, hoc est in plenilunio, erit eclipsis lune. Solutio: in hoc argumento fit fallacia consequentis. Sequitur enim econuerso, scilicet, eclipsis est, ergo oppositio est. Uel sic: interpositio terre inter solem et lunam est, ergo eclipsis lune est, et est locus a causa ad effectum. Uel sic: eclipsis lune est, ergo interpositio terre est inter solem et lunam, et est locus ab effectu ad causam, et est bonum argumentum nec aliquid inconueniens. Quod autem terra non interponatur in qualibet oppositione uel plenilunio diametraliter inter solem et lunam patet per lineam ductam in spera a sole ad lunam, nisi sit in capite uel cauda draconis. Unde aliud est dicere, oppositio est; et aliud, interpositio terre inter solem et lunam est, quia oppositio est in quolibet plenilunio sed non interpositio terre. Ex hiis insuper patet quare diuersificatur lune figuratio in sua primatione. Quandoque enim luna prima existente diriguntur cornua directe sursum, et dicit uulgus quod est signum pluuie propter uentrem dimissum uersus terram, quod falsum est. Sed hoc fit propter rectitudinem occasus signi in quo tunc sol est. Sed quando sol est in signis oblique occidentibus, tunc in nouilunio luna multum moratur circa coniunctionem solis et similiter cito occidit. Et tunc se habet luna ad solem oblique, unum scilicet eorum erectum, alterum eorum depressum, et tunc dicit uulgus quod est serenitatis signum, quod falsum est. Secundo de eclipsi solis et primo de causa eclipsis; secundo de conditionibus eclipsium, ibi, Ex hiis patet; tertio dat differentiam harum duarum eclipsium, ibi, Notandum etc.; quarto de quadam non naturali sed miraculosa, ibi, Ex predictis etc. Tertio de differentia eclipsium lunarium. Uarios dicit quia aliquando totaliter, aliquando particulariter deficit. Solisque labores: nam cum sol dirigit radios suos uersus terram obuiant corpus lune et franguntur super eam, et sic uidetur sol laborare, quia dicunt omnes autores astronomie quod omnes planete dirigunt radios suos uersus terram. Ysidorus in libro Encheridion: eclipsis solis est quotiens luna noua ad eandem lineam qua sol uehitur peruenit eique se obiicens solem obscurat, nam deficere nobis sol uidetur dum illi orbis lune opponitur. 